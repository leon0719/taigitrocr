góa chhù-lāi ê tiān-ōe sī khòng lī sam sam lio̍k lio̍k kiú khòng ngó͘ sù
kin-á-li̍t sī kū-le̍k chiaⁿ--goe̍h cha̍p-gō͘
tiān-chîⁿ nn̄g kò goe̍h saⁿ pah-la̍k cha̍p-kho͘
a-bêng ê hō͘-chiàu hō-bé sī pat-ngó͘-sù-it-jī-sam-lio̍k-ngó͘-ngó͘
kah-ngó͘ chiàn-cheng sī hoat-seng tī it pat kiú ngó͘ nî
tâi-pak chhī sìn-gī khu kong-ho̍k lâm lō͘ Chi̍t-pah saⁿ-cha̍p-saⁿ hō
sìn-iōng-khah hō-bé pat-it-chhit-lio̍k sù-sù-lī-khòng
sì ka la̍k sī cha̍p
káu kiám chhit sī lī
saⁿ sêng gō͘ sī cha̍p-gō͘
cha̍p-la̍k tû peh sī lī
Li̍p-chhiu thâu-chi̍t-pho tang-pak kùi-hong tng lo̍h-lâm,
Chit pho liâng khong-khì khah chē,
kâng-sî tòa-lâi phong-phài chúi-khì,
pài-la̍k chìn-chêng pak,tiong,lâm thiⁿ-khì chiâⁿ bô-kâng,
Lo̍h-lâm chiūⁿ-pak ê pêng-iú ài chù-ì thiⁿ-khì chha-ī.
Pak-pō͘,tang-pō͘ Tī chia̍h-hong-bīn,liâng-léng khah-ē lo̍h-hō͘.
Gî-lân,Ke-lâng,Tâi-pak soaⁿ-khu hō͘-sè khah bêng-hián,
Àm-sî kah thàu-chá khì-un tāi-iok cha̍p-káu tō͘.
Tiong,lâm-pō͘ Bô tī chia̍h-hong-bīn,hó-thiⁿ,
Li̍t--sî un-loán iām-loa̍h,àm-sî liâng-sóng sù-sī,
Li̍t-iā un-chha khó-lêng chhiau-kòe cha̍p tō͘.
Khong-khì phín-chit
In-ūi lo̍h-hō͘,tì-sú kéng-gōa u-liám bu̍t-chit oh lâi-kàu Tâi-oân,
Pak Tâi-oân khong-khì phín-chit ē"ke chiok hó",
Tiong,lâm-pō͘ in-ūi bô chia̍h-hong,khok-sàn tiâu-kiāⁿ bái,
Khong-khì"iah-sī bô-hó".
hong-thai,tē-tāng,chí-gōa-sòaⁿ,
kńg-lê-á-hong
sio-loa̍h,sio-lō,hip-loa̍h
loa̍h kah tōa-lia̍p-kōaⁿ sè-lia̍p-kōaⁿ,
kōaⁿ-lâu sám-tih.
liâng-liâng-á,
liâng-léng-á liâng-léng,
léng kah hō͘-lâng ē chùn,
kôaⁿ kah sih-sih-chùn,
kôaⁿ kah tòng-bōe-tiâu,
ū-iáⁿ iáu-siū-kôaⁿ.
Sù-kùi ê sio̍k-gí:
Chhun-thiⁿ āu-bú-bīn.
Tāi-sú pha̍k-sí hó͘.
Âng-khī nā chiūⁿ-chhī,lô-hàn-kha-á ba̍k-sái póe-bōe-lī.
Cha̍p-lī--goe̍h khùn chhù-téng－tàng-sng.
siàu-liân Tâi-gí lāu-su ê sim-siaⁿ
Chok-chiá:Ko Ka-Hui
chit-má chit ê siā-hōe,
ē-tàng thiaⁿ-tio̍h gín-á kóng Tâi-gí kóng kah chin liàn-tńg--ê,
í-keng chiâⁿ hi-hán--ah!
góa ta̍k-kang chhut-mn̂g thiaⁿ--tio̍h--ê,
lóng sī kóng Hôa-gí khah chē.
góa kā chi̍t ê bē chá-tǹg ê a-chí kóng"gâu-chá",
i ìn kóng,
ah góa bêng-bêng tio̍h kā kóng Tâi-gí,
i koh ìn Hôa-gí!
lán Tâi-oân-lâng phó͘-phiàn bô chū-sìn,
siūⁿ-kóng kóng Hôa-gí khah ko-sióng,
chit chióng koan-liām m̄-tio̍h,
ē hāi lán ê gín-á sit-khì chāi-tē bûn-hòa ê kin-pún.
lán siūⁿ-beh hō͘ lâng khòaⁿ-ē-khí,
tio̍h-ài seng chun-chhûn ka-kī ê gí-giân.
Tâi-gí sī lán pó-kùi ê bûn-hòa chu-sán,
sī chiok súi ê gí-giân.
góa sī siàu-liân ê bú-gí lāu-su,
tī kū-nî chiah khai-sí chèng-sek kà kok-sió ê Tâi-gú khò.
góa tī chò tn̂g-kî tāi-khò lāu-su chìn-chêng,
tio̍h pat chò-kòe té-kî--ê.
hit ê sî-chūn,
góa iah-koh bōe-hiáu lô-má-lī,
góa bô siūⁿ hiah chē,
tio̍h ûn-ûn-á chò,
ū khò tio̍h bóng siōng,bóng tāi-khò,
mā sǹg-sī chi̍t chióng ha̍k-si̍p──
chin-chiàⁿ kám-siā hit-tong-sî ū chit ê ki-hōe,
góa chiah khai-sí tùi Tâi-gí kàu-ha̍k ū hèng-chhù,
mā khai-sí khì o̍h lô-má-lī,
khai-sí góa ūi Tâi-gí phah-piàⁿ ê lîn-seng.
āu--lâi,
góa kà--kòe ê gín-á lóng chiok ài góa ê Tâi-gí khò.
ta̍k-kang nā-sī khòaⁿ-tio̍h góa,
tio̍h chiok ū cheng-sîn--ê,
kiò góa"Ka-hui lāu-su",
ū-iáⁿ chiok kám-sim.
siōng góa ê khò,
ē-sái sǹg chhù-bī,
sī-án-chóaⁿ kóng--leh?
múi chi̍t chiat khò,
góa lóng ē chhōa in liām,
koh hō͘ in ē-tàng chhiùⁿ-koa kah thiàu-bú,
piáu-hiān liáu hó--ê,
góa tio̍h kā tǹg ìn-á.
góa ê khò ū hun-cho͘ pí-sài,
kàu ha̍k-kî bóe,
tó chi̍t cho͘ tē-it miâ,
tio̍h ū lé-bu̍t thang niá,
ta̍k-ê ha̍k-seng lóng chin kut-la̍t piáu-hiān.
góa mā hō͘ in kóng tâi-gí ê ki-hōe,
chhin-chhiūⁿ chō kù,
ia̍h-sī góa kóng chi̍t ê chú-tê,
hō͘ in piáu-ta̍t ka-kī ê siūⁿ-hoat,
nā chiâu iōng tâi-gí kóng--ê,
ē-tàng ū kò-lîn ê ka-hun.
ē-kì-lih tú-á khai-sí kà-khò ê sî-chūn,
bô kúi ê lâng gia̍h-chhiú,
kàu bóe--á,
góa lú siōng lú sòa-phah,
piàn-chò sī ha̍k-seng gia̍h-chhiú gia̍h--kòe--ê iū-koh ài beh kóng,
si̍t-chāi put-chí-á chhù-bī!
chóng-kóng--chi̍t-kù,
sui-bóng góa siàu-liân,
m̄-koh tùi Tâi-gí kàu-ha̍k chin ū-sim.
góa it-tēng ē kè-sio̍k phah-piàⁿ,
hō͘ Tâi-gí khò koh-khah sim-sek,
hō͘ gín-á o̍h Tâi-gí ē-sái khin-sang koh o̍h-tio̍h chiâⁿ chē mi̍h-kiāⁿ,
ǹg-bāng chia-ê gín-á í-āu tōa-hàn ē koh tùi góa chit ê lāu-su ū ìn-siōng.
góa sī siàu-liân ê bú-gí lāu-su,
góa siōng ài kóng Tâi-oân-ōe,
lán chò-hóe lâi kóng,chò-hóe phah-piàⁿ,
hō͘ lán chit phìⁿ thó͘-tē ê gí-giân kah bûn-hòa koh-khah ū chun-giâm,
kè-sio̍k thoân-thòaⁿ--lo̍h-khì,hó--bô?
kì chhâ-kho͘
chok-chiá:Nâ Chhun-sūi
chùn-kau-piⁿ hit châng gîn hôa sī hn̂g-á-lāi siōng tōa-châng ê chhiū-á,
hn̄g-hn̄g khòaⁿ--khì chha-put-to ū sì chàn lâu-á hiah koân,
tú-kòe kúi-nā kái ê hong-thai,
to lóng bô chùn būn--tio̍h,
khah ē chai-iáⁿ ùi sin-le̍k poeh goe̍h lī-cha̍p khí,
li̍t liân mê,mê liân-li̍t ti̍t-thàu lo̍h-hō͘,
ū cheng-chha--ê sī tōa kah sè niâ,
tian-tò làng sî bô làng li̍t,
chū án-ne liân-sòa lo̍h óa beh chi̍t goe̍h-li̍t liáu-āu,
hiông-hiông"pōng"chi̍t--siaⁿ,
siak lo̍h-lâi thô͘ kha-tau,
teh-tio̍h kah pa̍t-á hn̂g keh-kài ê thih bāng-á,
hoâiⁿ tī chhut-li̍p ê lō͘-chhùi,
hó-ka-chài bô hám tio̍h lâng kah chhia.
thih bāng-á khiû--khì,
koh kā kò͘-tēng bāng-á ê nn̄g chhùn thih kńg khiú oai saⁿ ki,
chhun-chhiú chhut tōa-la̍t kā chhiâu mā sak bōe chiàⁿ,
tio̍h-ài ku̍t chhim lo̍h-khì kā chúi-nî kak phah tiāu,
têng tâi sin ê thih kńg chiah ū kái,
liân thih bāng-á mā ài bé sin--ê kā pó͘--khí-lâi.
m̄-koh,che lóng ē-tàng khoaⁿ-khoaⁿ-á-sī ê khang-khòe,
lēng-kang chhōe làng-phāng chiah lâi chò,
hiān-hiān hóe-sio ba̍k-bâi--ê sī chit kho͘ siak tī lō͘-chhùi ê tōa chhâ kā chhut-li̍p ê lō͘ cha̍h--khì,
bîn-á-chá-khí góa ài khì tâi-pak chhōe--lâng,
ko-thih ê phiò mā bé--ah,
chhia sái bōe chhut--khì tio̍h bô-hoat-tō͘ khì hó͘ bóe-chām chē chhia,
tiāⁿ-tio̍h ài thàu-mê chheng chi̍t tiâu lō͘ chhut--lâi,
hō͘ chhia siám ē-tit-kòe tio̍h hó--ah.
gōa-kháu ê hō͘ chiâⁿ tōa,
góa kah a-hiông gia̍h chhiú-tiān-á chhēng hō͘-moa khì chàn-keng chhōe nn̄g ki chiâⁿ lāi ê sin kì-á,
a-hiông m̄-bat choh-sit--kòe,
góa kiaⁿ i kì tio̍h ka-kī,
tio̍h hoan-hù i iōng chhiú-tiān-á chiò lō͘,
koh hū-chek kā kì--lo̍h-lâi ê chhâ oe chiām-chhiáⁿ sóa-khì bōe tòng lō͘ ê só͘-chāi khǹg tio̍h hó,
hó-ka-chài gîn hôa ê chhâ sin bô kài tēng,
kì-á koh ū lāi,
thâu-bóe bú chha-put-to tiám-pòaⁿ-cheng chiah kā that lō͘ ê chhâ-kho͘ sóa kah lī-lī-lī,
siōng bô,bîn-á-chài ū châi-tiāu kā chhia sái--chhut-khì,
bōe khì gāi-tio̍h góa ê khang-khòe.
kah ko-tiong tông-o̍h khui-hōe kàu e-po͘ sì tiám-pòaⁿ soah,
kóaⁿ chē chia̍t-ūn kàu tâi-pak chām,
ū bé-tio̍h gō͘ tiám cha̍p-it ê chhia-chōa,
chē tī ko-thih ê chhia-lāi góa ka-kī leh siūⁿ,
óa kin pôaⁿ ê chhiū-thâu iáu-koh ū chi̍t tōa koe̍h pēng cha-hng kì--ê koh-khah chho͘ ê chhâ-kho͘,
ti̍t-kèng ū kah gō͘-cha̍p kong-hun hia chho͘ sī beh án-chóaⁿ kì--leh?
cha-hng leh iōng ê chhiú kì-á chóng tn̂g mā chiah saⁿ-cha̍p gō͘ kong-hun,
kin-pún to bô-i-hoat,
tio̍h sûi ū bé chi̍t ki liān-á kì lâi chò-khang-khòe ê sim liām,
thèng-hāu hûn-lîm chām kàu-ūi,
kiâⁿ-khì pha chhia ê só͘-chāi sái-chhia chhut-lâi kàu tōa-lō͘,
lâng bōe kàu chhù tio̍h sa chi̍t-ê chú sim tiāⁿ beh seng oat khì táu-la̍k chi̍t-keng chiok tōa keng ê ngó͘-kim-hâng hia khòaⁿ ke-si-thâu,
chin-chiàⁿ khai poeh-chheng kho͘ bé chi̍t ki li̍t-pún chè ê liān-á kì,
thâu-ke chiâⁿ kín tio̍h kā sin kì-á cho͘ hō͘ hó-sè,
koh kà góa ài án-chóaⁿ ka-iû,án-chóaⁿ lāng hō͘ tín-tāng,
hiān-tiûⁿ koh chhì-khòaⁿ ē hoat-tōng--bōe.
the̍h-tńg-lâi kàu chhù,thiⁿ tio̍h àm-bîn-bong-soaⁿ-niau,
hoâiⁿ-ti̍t bōe-chò-tit khang-khòe,seng chia̍h àm-tǹg hō͘ pá,
àn-sǹg miâ-á-chài chiah beh khí-kó͘ liâu chhâ.
keh-kang thàu-chá,a-hiông chò lī-chhiú,
góa sa liān-á kì kā chhun ê chhiū-thâu kì hō͘ chi̍t khian chi̍t khian,
koh tùi khah kē ê pa̍t-á hn̂g-lāi khòe nn̄g ki thih kóng,
sûi khian-á kā liàn khí-lâi ú-mn̂g kiû-tiûⁿ khǹg,
nn̄g-ê lâng chīn ni-bú la̍t sak kah kōaⁿ lâu chiap tih kiōng-beh bô-khùi--khì.
hó-tit ū bé liān-á kì lâi iōng,
nā bô,kan-na sái hit ki chhiú kì-á,
ē beh bú kah tī-sî mā iá m̄-chai,
chóng--sī khang-khòe nā ē-tàng sūn-pān,
tio̍h chún-kóng beh chia̍h chi̍t hù ti-koaⁿ thâi chi̍t chiah ti,
góa mā kam-goān.
ta̍k-ke lâi phò-tāu
sim-sek ê chóa-pâi-á mô͘-su̍t
chok-chiá:Tiuⁿ Li̍t-tong
ū chi̍t-pái pêng-iú iōng khe-chí-pang ê chóa-pâi-á piáu-ián chi̍t-ê chin chhù-bī ê mô͘-su̍t,
tú-khai-sí góa sa-bô cháng-thâu,
kám-kak chiok hòⁿ-hiân,
m̄-chai i sī án-chóaⁿ piàn--ê,
ná-ē chiah lī-hāi!
thâu-khí-seng i seng kā cha̍p tiuⁿ chóa-pâi-á khǹg tī toh-téng,
pâi chi̍t lia̍t khàm--tio̍h.
chit-chūn i tùi koan-chiòng kóng:
"lín ē-tàng kā pâi-á tùi lín ê tò-chhiú-pêng sóa-khì chiàⁿ-chhiú-pêng,
chi̍t-pái beh sóa kúi tiuⁿ lóng kì-chāi--lín,
sóa hó liáu-āu,kāng-khoán chiàu chi̍t lia̍t pâi hó-sè."
kóng-soah,i tio̍h oa̍t-thâu se̍h khì āu-piah,
khòaⁿ bōe-tio̍h koan-chiòng tàu-té sóa kúi tiuⁿ pâi-á,
tán koan-chiòng sóa hó liáu-āu,
i chiah se̍h--tńg-lâi,
tī cha̍p tiuⁿ pâi-á lāi-té,
hian chi̍t-tiuⁿ khí-lâi hō͘ ta̍k-ke khòaⁿ,
pâi-á ê tiám sò͘,
kèng-liân tio̍h sī tú-chiah koan-chiòng sóa ê tiuⁿ sò͘,
phì-lūn-kóng hian--khui ê pâi-á sī saⁿ tiám,
án-ne koan-chiòng tio̍h sī sóa saⁿ tiuⁿ.
ū-lâng m̄ sìn siàⁿ,
iau-kiû koh sóa kúi-pái-á,
kiat-kó ta̍k-pái mā sī kóng kah tio̍h tio̍h-tio̍h,
chin-chiàⁿ siàⁿ kah ē chia̍h ko-á.
lâng kóng kang-ô͘ it-tiám koat,
kóng-phòa ta̍t bô saⁿ ê chîⁿ.
góa chit-ê pêng-iú lâng kài hó,chiâⁿ a̍t-sá-lih,
ti̍t-chiap tio̍h kà--góa,
i khui-phòa kóng:"seng kā cha̍p tiuⁿ pâi-á chiàu it kàu cha̍p tiám-sò͘ ê sūn-sī,
ùi chiàⁿ-chhiú-pêng khí,kā pâi chi̍t lia̍t,khàm--tio̍h.
thâu-pái koan-chiòng kā pâi-á sóa hó liáu-āu,
hian tò-chhiú-pêng tē chi̍t-tiuⁿ lâi khòaⁿ,
khòaⁿ tiám sò͘ sī lōa-chē,
tio̍h sī koan-chiòng sóa tín-tāng ê tiuⁿ sò͘.
hó-chiú tîm àng-té,
cheng-chhái ê chhut-thâu tī āu-piah,
mê-kak tio̍h sī āu-táu beh hian tó chi̍t-tiuⁿ,
tio̍h-ài kā chêng táu ê tiám sò͘ kah tò-chhiú-pêng sǹg--lâi tē-kúi tiuⁿ ê ūi sò͘ kā ka--khí-lâi,
khòaⁿ sī lōa-chē,tio̍h sī lán beh hian ê hit tiuⁿ.
phì-lūn-kóng,thâu-pái ê koan-chiòng sóa saⁿ tiuⁿ,
lán ùi tò-chhiú-pêng tē chi̍t-tiuⁿ kā hian--khí-lâi,
saⁿ ke it tio̍h sī sì,
án-ne tē-lī táu tio̍h-ài khì hian tò-chhiú-pêng sǹg--lâi tē-sì tiuⁿ,
chit-tiuⁿ ê tiám sò͘ tio̍h sī tē-lī táu sóa tín-tāng ê tiuⁿ sò͘."
góa chiàu pêng-iú kà--góa ê hong-hoat khì chhì-khòaⁿ-māi,
ta̍k táu to chún-chún-chún.
chit-ê sim-sek ê mô͘-su̍t,
siōng lī-hāi ê só͘-chāi sī m̄-koán āu chi̍t táu koan-chiòng sóa kúi tiuⁿ,
lán tī téng chi̍t táu tio̍h thang thui-sǹg--tio̍h--ah,
ū hiáng-siū-tio̍h hit-chiòng bī-pok-sian-ti ê khoài-lo̍k.
ah nā beh kóng-tio̍h chit-ê pá-hì ê goân-lí,
góa khòaⁿ,tio̍h lâu hō͘ tha̍k-chiá tau̍h-tau̍h-á khì gián-kiù,
cheng-ka chi̍t-kóa seng-oa̍h ê chhù-bī.
lâng bīn-chheh,siūⁿ-beh tah siáⁿ-mi̍h?
chok-chiá:Khu Tan-nî
chham-ka gián-thó-hōe liáu,
khòaⁿ-tio̍h lí līn-chin chéng-lí pit-kì,
po khì lâng-bīn-chheh hông hun-hióng chhit-cha̍p-sì pái,
chō-sêng chin tōa ê hôe-hióng,
chi̍t-kóa tāi lîn-bu̍t siūⁿ-beh lâi se̍k-sāi--lí.
góa chin hòⁿ-kî,
lí kóng in-ūi līn-chin ê lâng bô chē,
līn-chin koh bô su-sim ê lâng mā bô chē,
līn-chin bô su-sim,koh ē iōng-sim hun-hióng ê lâng kèng-ka koh-khah chió,
ū-sim ê lâng nā khòaⁿ-tio̍h līn-chin,goān-ì hun-hióng,bûn-pit koh hó ê lîn-châi,
tong-liân siūⁿ-beh lâi se̍k-sāi.
ū-lâng siūⁿ-beh iok lí chia̍h-pn̄g,
ū-lâng beh chhiàⁿ--lí,
ū-lâng thàu kòe lâng bīn-chheh siūⁿ-beh kah lí chò pêng-iú,
ba̍k chi̍t-ē nih kui-tīn lâng siūⁿ-beh chhōe--lí,
mó͘ chi̍t-chióng thêng-tō͘ khak-si̍t ē tām-po̍h-á khùn-jiáu,
m̄-koh góa sim-lāi iah-sī thè lí kám-kak hoaⁿ-hí,
in-ūi lí-sī hiah-nī-á phah-piàⁿ,
chit-má ū bô-kāng ê lâng khòaⁿ-tio̍h lí līn-chin koh iu-siù ê piáu-hiān,
sī chin hó ê tāi-chì.
lâng-bīn-chheh sī chi̍t-ê keng-êng ka-kī,chū-ngó͘ soan-thoân thui-siau ê koán-tō,
chit-má ê lâng siūⁿ-beh se̍k-sāi--lí,
m̄-bián hām lí kìⁿ-bīn,
seng tī bāng-lō͘ Google iú-koan lí ê siau-sit,
tio̍h tāi-iok á chai-iáⁿ lí ū kúi niú tāng.
sī-kóng hiān chāi lâng-bīn-chheh ê koan-chiòng kah cho̍k-kûn ū chit-khoán ê hiān-siōng:
bûn-chiuⁿ siuⁿ tn̂g──pîn-tōaⁿ khòaⁿ.
iáⁿ-phìⁿ siuⁿ kú──thâu-chêng bô-kàu chhù-bī,
āu-piah tio̍h bián kóng--ah;
he̍k-chiá sī thiàu--chi̍t-ē,làng--chi̍t-ē,
khòaⁿ kúi-ā bió bô hèng-chhù tio̍h koaiⁿ--ah.
siòng-phìⁿ hôe-èng ê hāu-kó siōng kín──ti̍t-chiap kā i chhi̍h"chán",
tō-sǹg chiok bô lōe-iông ê siòng-phìⁿ,
chhi̍h"chán"ê lâng iah-sī pí"ū siūⁿ-hoat ê bûn-chiuⁿ,iáⁿ-phìⁿ"khah chē chin-chē.
pēng m̄-sī beh kè-kàu ū gōa-chē ê"chán",
tē-it,
ùi chia thang chai it-poaⁿ tāi-chiòng só͘ hèng ê kháu-bī kah khip-siu chu-sìn ê chhim-tō͘.
Tē lī,
ē chèng-keng lâi khòaⁿ lí bûn-chiuⁿ lōe-iông ê lâng,
sīm-chì kā lí hôe-èng,thó-lūn ê lâng,
lán mā ē-tàng chiū-án-ne liáu-kái tùi-hong ê lí-liām,
chai-iáⁿ lí só͘ piáu-ta̍t--ê ū hō͘ lâng iōng-sim khòaⁿ-thāi--bô.
i sī siáⁿ-mih-khoán ê koan-chiòng cho̍k-kûn,
tùi chit tiám tio̍h khòaⁿ ē chhut--lâi.
tùi góa-lâi kóng,
góa kám-kak ài khah chia̍p hun-hióng--ê m̄-sī chi̍t-tui chia̍h--ê,sńg--ê,
che tī lâng-bīn-chheh koân-téng í-keng bōe chió lo͘h.
hoán-tò-tńg--lâi,
ka-kī seng-oa̍h ê sió sêng-kó,
bô-lūn sī khòaⁿ tián-lám ê lōe-iông,oa̍t-tho̍k chéng-lí,tùi tāi-chì ê kám-sióng,siá bûn-chiuⁿ hun-hióng,
ē hō͘ góa ū it-ti̍t it-ti̍t leh hiòng-chiân kiâⁿ,
ū leh chìn-pō͘ ê kám-kak.
thàu-kòe chu-liāu chéng-lí,
chū-ngó͘ hôe-sióng kah hoán-séng,
ka-kī pún-sin ē-tàng chìn-pō͘,
siá-chhut-lâi hun-hióng,thê-kiong thó-lūn,
sīm-chì ē ū goân-pún siūⁿ-bōe-kàu ê hôe-èng.
ū kiàn-siat-sèng ê thó-lūn,
koan-chù tùi kiōng-tông gī-tê ū chhù-bī ê pêng-iú,
ta̍k-ke chiah-ē chò-hóe kiōng-tông sêng-tióng.
sòa --lo̍h-lâi khòaⁿ Sin-tek-chhī bîn-á-chài it hō ê thiⁿ-khì
un-tō͘ jī-cha̍p-saⁿ chì jī-cha̍p-chhit tō͘,lo̍h-hō͘ ki-lu̍t jī-cha̍p pha
lâi-pin gō͘-pah gō͘-cha̍p-káu hō chhiáⁿ lâi cha̍p-saⁿ hō kūi-tâi pān-lí
lóng-chóng peh-pah khòng jī kho͘,chāu lí káu-cha̍p-peh kho͘
kin-á-li̍t sī saⁿ-goe̍h cha̍p-saⁿ,pài-la̍k
góa ê hō͘-chiàu hō-bé sī sam lio̍k jī jī sù it khòng it sù
goán tau ê tiān-ōe hō-bé sī khòng lio̍k sam kiú jī sam ngó͘ it sam
i tī it kiú sù it nî chhut-sì
chhiáⁿ pang góa choán hun-ki it lio̍k kiú ngó͘
Bûn-peh--á,lí khòaⁿ hia ū saⁿ ki hiuⁿ.
Lí ū-kàu gōa-hâng,siáⁿ-mih saⁿ ki hiuⁿ?He sī Hia̍p-hô hoat-tiān-chhiúⁿ.
Lâng leh kóng-chhiò--ê --lah,bián hiah téng-chin!
Bûn-peh--á,chiàⁿ-chhiú-pêng hit lia̍p......?
Hit lia̍p kiò-chò Ke-lâng-khi̍t,koh-khah kòe hit lia̍p tō sī Ke-lâng-soaⁿ.
Tō sī tī Káu-hūn-á hù-kīn --mah,kin-nî saⁿ--goe̍h goán ū khì hia chhit-thô.
Chit-khoán thiⁿ peh Ke-lâng-soaⁿ pau-niá lí pha̍k kah pìⁿ pó͘,
kui lia̍p soaⁿ bô kúi châng chhiū-á thang jia ji̍t-thâu.
Tò-pêng hn̄g-hn̄g siōng koân hit lia̍p soaⁿ sī m̄ sī Chhit-chheⁿ-soaⁿ?
Bô m̄-tio̍h,koh-khah kòe sī Tōa-tūn-soaⁿ.
Ke-lâng,Se̍k-chí,Chháu-soaⁿ,ū-kàu phāⁿ--ê,pí khòaⁿ tē-tô͘ khah chim-chiok.
Che sī pak-pêng niâ,lí oa̍t-thâu khòaⁿ lâm--khì.
Kong-kéng si̍t-chāi chán,âng-âng he sī siáⁿ?
Góa khòaⁿ-māi --leh,he Pêng-khe --lah.
Góa chai --ah,hit thâu oat-lâi-oat-khì ná chi̍t bóe pe̍h-chôa--ê sī Se̍k-chí thàng Pêng-khe ê Se̍k-pêng Kong-lō͘.
Kok-tiong khah kòe--lâi tō sī Chio̍h-sún-chiam.
Bô sáⁿ sêng tek-sún --neh!
Tùi Pêng-khe hit pêng khòaⁿ--kòe-lâi tō chin sêng.
Tán thiⁿ-khì khah liâng ê sî,lán ē-sái lâi-khì hia chhit-thô.
iōng siang-kha ài Tâi-oân
chok-chiá:Iûⁿ Chín-jū
Tâi-oân ū gōa súi,
lí kám chai-iáⁿ?
Tâi-oân-lâng kāu-kāu-kāu ê jîn-chêng-bī,
lí kám bat kám-siū--tio̍h?
iōng chhim-chêng ê ba̍k-chiu,
khòaⁿ Tâi-oân chit lia̍p bí-lē ê tó-sū,
iōng nn̄g ki kha,tùi Tâi-oân thâu kiâⁿ kàu Tâi-oân bóe,
koh tùi Tâi-oân bóe kiâⁿ kàu Tâi-oân thâu,
chi̍t pō͘ chi̍t kha-ìn,
iōng siōng khiam-pi ê thāi-tō͘,
khì chhin-kīn chit tè chhiâⁿ-ióng ka-kī ê thó͘-tē,
khòaⁿ-tio̍h le̍k-sek ê soaⁿ-me̍h,oan-lâi-oat-khì ê hô-liû,se̍k-sāi ê chhân-hn̂g,
sûn-phok ê hiong-tìn,bê-lâng ê hái-hōaⁿ,hiong-chhin chhin-chhiat ê chhiò-iông......,
sim-koaⁿ-thâu tiāⁿ-tio̍h ū móa-móa ê kám-chhiok kah kám-tōng.
Terry sī chi̍t ê chin ū lí-sióng kah chú-kiàn ê chheng-chhun siàu-liân-hiaⁿ,
i kam-goān chiām-sî hòng-hā kho-ki kong-si lâng-lâng him-siān ê khang-khòe,
hō͘ ka-kī chi̍t-ê-á khong-kan,
khì têng-sin jīn-bat Tâi-oân,
pēng-chhiáⁿ su-khó jîn-seng ê chin gī,
i beh chi̍t-pō͘-á chi̍t-pō͘-á,
iōng ka-kī ê siang-kha kiâⁿ Tâi-oân chi̍t liàn,
ìn-chèng ka-kī ê siūⁿ-hoat,
mā chhōe chhut sèⁿ-miā chèng-khak ê hong-hiòng kah tēng-ūi.
i chit ê sim-goān tō chiong-kīn beh oân-sêng --ah.
kū-nî cha̍p-it goe̍h jī-jī i tùi Tâi-tiong chhut-hoat,
í"sūn-sî-chiam"ê hong-sek seng chiūⁿ-pak,
kiâⁿ kàu Ke-lâng liáu-āu chiah lo̍h-lâm,
keng-kòe Hoa-lian,Tâi-tang,
jím-nāi tio̍h kha-kut ê sng-thiàⁿ kah chi̍t lō͘ ê ko͘-toaⁿ,
chi̍t lō͘ it-ti̍t kiâⁿ kàu Tâi-oân siōng lâm-pêng ê Gô-loân-phīⁿ,
chiah koh chiūⁿ-pak.......
hiān-chhú-sî i í-keng kiâⁿ kàu Tâi-lâm-chhī Kiâm-chúi-khu ê Goa̍t-tin-káng --ah,
tng tī"Tâi-oân si lō͘"hū-kīn leh chia̍h-tàu,gîm-si phòe ka-pi --ah.
siōng-kài lân-tit ê sī,
Terry ū chi̍t tùi khai-bêng ê pē-bú,
tùi i chit-khoán lōng-bān kah ū tām-po̍h-á bô hû-ha̍p si̍t-chè ê siūⁿ-hoat pēng bô hoán-tùi,
tian-tò choân-le̍k chi-chhî,
pēng-chhiáⁿ tī i"khoân-tó pō͘-lián"í-keng chiong-kīn beh oân-sêng ê bóe-chām-á,
te̍k-pia̍t poah sî-kan pôe i kiâⁿ--chi̍t-tōaⁿ,
hō͘ i cheng-sîn-siōng siōng tōa ê kó͘-bú.
"ū bāng siōng súi",
ū lí-sióng tio̍h-ài ióng-kám khì tui-kiû!
lán lâng seng-oa̍h tī chit ê sè-kan,
tî-liáu it-chài tiông-ho̍k ê ji̍t-siông chia̍h-chhēng í-gōa,
iah-ū chân-chhù koh-khah koân ê lí-sióng,
su-iàu khì tui-kiû,khì si̍t-hiān!
tī lán lêng-le̍k iáu chò ē kàu ê sî-chūn,
nā-sī kiaⁿ khùn-lân,
chhìn-chhái tō hòng-khì tui-kiû bāng-sióng ê ki-hōe,
tán kàu āu-pái chiah lâi hoán-hóe,
he tō siuⁿ bān --ah.
"khoân-tó pō͘-lián"sī chi̍t kiāⁿ sin-khó͘ ê tāi-chì,
tû-liáu ài ū chiu-choân ê kè-ōe,thé-la̍t ài hó í-gōa,
siōng tiōng-iàu--ê sī ài ū kian-kiông ê ì-chì-le̍k,
chiah thang khek-ho̍k iân-lō͘ tú-tio̍h--ê,kok-chióng siūⁿ bōe kàu ê lân-tê.
kiong-hí Terry,khoân-tó pō͘-lián,
iōng siang-kha ài Tâi-oân ê bāng-sióng teh-beh oân-sêng --ah,
kian-chhî--lo̍h-khì,
siong-sìn it-tēng ē sêng-kong!
Lîm Péng-te̍k sian-siⁿ,kah i ê pē-bú kāng-khoán,
lóng sī jīn-chin phah-piàⁿ,kha-ta̍h-si̍t-tē,
iōng si̍t-chè ê hêng-tōng thiàⁿ Tâi-oân ê lâng.
Tâi-oân ê kiau-ngō͘
chok-chiá:Lîm Siù-hôa
nā mn̄g lí Tâi-oân ê kiau-ngō͘ sī siáⁿ-mi̍h,
lí thâu chi̍t ê siūⁿ-tio̍h--ê it-tēng sī chit-chām-á chhèng kah lia̍h bē tiâu ê Bí-kok chit-gia̍p nâ-kiû-tūi ê soán-chhiú Lîm Su-hô.
Lîm Su-hô sui-jiân hō͘ lán kám-kak chin kiau-ngō͘,
m̄-koh,i pēng m̄ sī lán Tâi-oân pôe-ióng--chhut-lâi--ê,
i sī tī Bí-kok chhut-sì,
chiap-siū Bí-kok kàu-io̍k ê Bí-kok-lâng,
só͘-í góa jīn-ûi chin-chin-chiàⁿ-chiàⁿ ê Tâi-oân chi kong sī iá-kiû tâu-chhiú Ông Kiàn-bîn,
sè-kài-kip ê tō-ián Lí An kap Gūi Tek-sèng,
kian-chhî thàu-bóe ê Ò-ūn soán-chhiú So͘ Lē-bûn,
soaⁿ-kiû ko-chhiú Chan Ngá-nî téng-téng,
in chiah sī lán sió-sió ê Tâi-oân chhiâⁿ-ióng--chhut-lâi--ê,
tī sè-kài bú-tâi-téng hoat-kng-hoat-jia̍t,
sī ta̍t-tit lán kám-kak kiau-ngō͘ ê jîn-bu̍t.
nā kóng-tio̍h Tâi-oân ê kiau-ngō͘,
lí tē-gī ê siūⁿ--tio̍h--ê,
it-tēng sī Tâi-oân phong-phài ê bu̍t-chu,
in-ūi Tâi-oân-lâng thâu-náu khiáu,gâu piàn-khiàu,
bô-lūn kóe-chí,lân-hoe ia̍h chúi-sán,
chí-iàu keng-kòe Tâi-oân-lâng ê kái-liâng,
lóng ē gián-hoat chhut it-tó͘ chán ê phín-chéng,
hō͘ choân sè-kài o-ló lán ê kóe-chí tōa koh tiⁿ,
lân-hoe phang koh súi,
chúi-sán chhiⁿ koh hó-chia̍h,
mā in-ūi án-ne,
só͘-í ē-tàng gōa-siau thàn gōa-hōe.
iah-koh ū,í-chá lông-gia̍p siā-hōe ê Tâi-oân ū sù pó:tê,bí,thn̂g kah chiuⁿ-ló,
chit-má kang-gia̍p siā-hōe ê Tâi-oân sī tiān-náu,IC,LED kah chin chē ko-kho-ki ê sán-phín,
hêng-siau choân-kiû ê bí-lē-tó,
che sī lán Tâi-oân-lâng ē-hiáu pá-ak sî-ki,ūn-iōng tì-hūi,
jīn-chin phah-piàⁿ chhòng-chō--chhut-lâi ê keng-chè kî-chek,
mā sī lán siōng kiau-ngō͘ ê sêng-chiū.
lâng kóng:"Tâi-oân liām chin-chêng,kah ta̍k-ke lâi poa̍h-kám-chêng."
Tâi-oân sio-lō ê jîn-chêng-bī,
hō͘ chin chē bat lâi Tâi-oân chhit-thô,
ia̍h-sī tòa--kòe ê gōa-kok-lâng lóng o-ló kah ē tak-chi̍h,
bat ū chi̍t ūi tùi Ji̍t-pún lâi--ê chin chhut-miâ ê bêng-chheⁿ kóng:
"in-ūi Tâi-oân-lâng ê chhin-chhiat,
hō͘ góa chhim-chhim bê-loân Tâi-oân,
só͘-í tō sǹg lâi chia chhit-thô cha̍p-kúi pái,
mā bē ià-siān,
in-ūi tī Tâi-oân,
ta̍k-ke lóng kā góa tòng-chò sī ka-kī-lâng."
goán lāu-su mā bat tú-tio̍h chi̍t ê tī Tâi-oân chia̍h-thâu-lō͘ ê gōa-kok-lâng,
in-ūi beh hō͘ lâng tiàu khì Tiong-kok,
kám-kak chin ut-chut,
i kóng:"tâi-oân chi̍t-sì-kè lóng chhiong-boán sio-lō ê jîn-chêng-bī,
sī chi̍t ê ē hō͘ lâng siàu-liām ê hó-só͘-chāi."
tong-jiân,hō͘ lâng siōng kiau-ngō͘ ê só͘-chāi sī:
Tâi-oân sī tī hôa-jîn sè-kài tē-it ê si̍t-si bîn-chú chè-tō͘ ê kok-ka.
it kiú pat lio̍k nî í-āu,
chèng-tī kái-kek ê sok-tō͘ jú lâi jú kín,
pau-koat it kiú pat chhit nî kái-tû kài-giâm-hoat,
si̍t-si chū-iû-hòa chèng-chhek,
kàu it kiú kiú lio̍k nî chóng-thóng ti̍t-soán,
sǹg-sī hoa̍h chhut bîn-chú choán-hêng ê chi̍t tōa pō͘;
nn̄g-chheng nî chóng-thóng tāi-soán ê kiat-kó,
sī Tâi-oân tē-it pái ê chèng-tóng lûn-thè,
lán keng-le̍k hô-pêng choán-î chip-chèng-khoân ê kòe-têng,
hō͘ Tâi-oân ê bîn-chú-hòa siū-tio̍h se-hong bîn-chú kok-ka ê khéng-tēng.
lán ū chiah-nī chē ta̍t-tit chhia-iāⁿ ê chu-sán,
lán ū hó tio̍h-ài chai sioh pó,
m̄-thang chhìn-chhái pàng hìⁿ-sak.
lán tio̍h-ài bô hun cho̍k-kûn,hōe-chê phah-piàⁿ,
kiōng-tông chhòng-chō koh-khah chē Tâi-oân chi kong,
kiōng-tông kiàn-siat chi̍t ê chèng-siông ê kok-ka,
hō͘ lán ē-tàng tōa-siaⁿ tùi choân sè-kài hoah chhut:
"góa sī Tâi-oân-lâng."
che chiah sī Tâi-oân siōng tōa ê kiau-ngō͘,
lí kóng tio̍h--bô?
góa siōng ài ê lâng
chok-chiá:Tiuⁿ Ji̍t-tang
kok-ūi phêng-phòaⁿ lāu-su,kok-ūi soán-chhiú ta̍k-ke hó!
kin-á-ji̍t góa beh kóng ê tê-bo̍k sī"góa siōng ài ê lâng".
chū góa ū kì-tî kàu-taⁿ,
góa m̄-bat khòaⁿ kòe goán ma-ma,
pa-pa ūi-tio̍h kui-ke-hóe ê seng-oa̍h,
thàu-ji̍t tī gōa-kháu pun-pho cháu-chông,
ū-tang-sî kúi-nā kang chiah ū-thang tńg-lâi chi̍t pái,
chin hán-tit ū khah tn̂g ê sî-kan chò-hóe,
só͘-í chū sè-hàn kàu-taⁿ,
lóng sī a-má teh chiàu-kò͘--góa,
kā góa la̍k-sái-la̍k-giō,
kiaⁿ góa iau,kiaⁿ góa kôaⁿ,
ùi góa âng-âng iù-iù chhōa kàu-taⁿ chiah tōa-hàn,
só͘-í a-má sī góa sim-tiong siōng chhin,siōng ài ê lâng.
góa bat thiaⁿ a-má kóng góa sè-hàn ê sî chiâⁿ ài-khàu,
khàu lóng khàu bē tiām,
in-ūi chhù-lāi khoân-kéng bô gōa hó,
hit-sî-chūn a-má koh ū leh chò chu-goân hôe-siu,
ke-kiám khioh chi̍t-kóa sok-ka koàn-á,pháiⁿ-tâng-kū-siah,phō͘-á-chóa lâi bē,
thang ke-kiám pó͘-thiap chhù-lāi ê khai-siau.
ū chi̍t pái,a-má chhut-khì khioh mi̍h-kiāⁿ ê sî,
góa tī chhù-lāi it-ti̍t khàu,
khàu kah siuⁿ chhut-la̍t,
soah lâi tūi-tiông,
a-má tńg--lâi ê sî,khòaⁿ góa bīn-sek hoán chheⁿ,
kóaⁿ-kín chiong góa sàng khì pēⁿ-īⁿ,
i-seng kóng nā koh bān tit pòaⁿ tiám-cheng,
tn̂g-á ngeh o͘--khì,
chit ê gín-á tō bô-kiù --ah.
a-má kóng kàu chia,ba̍k-sái lìn-lìn-gô,
chhin-chhiūⁿ teh chek-koài i bô kā chiàu-kò͘ hó-sè ê khoán,
góa tō kóaⁿ-kín an-ùi a-má kóng:
"sī góa siuⁿ ài-khàu,
góa ê sèⁿ-miā sī a-má kā góa kiù--tńg-lâi ê,
a-má lí sī góa siōng ài ê lâng!"
a-má koh bat kā góa kóng,
góa sè-hàn ê sî,phôe-hu bô hó,
chin gâu seⁿ thâu hoat bóe,
khah-chá chhù-lāi báng chiâⁿ kāu,
tiāⁿ-tiāⁿ khì hō͘ báng-á tèng kah kui thâu kui bīn,
chi̍t pho̍k chi̍t pho̍k âng-kì-kì,
in-ūi chin chiūⁿ,tō it-ti̍t khì kā giàu,
giàu kah hoat-hông koh pū-lâng,
kui lia̍p thâu lóng sī lia̍p-á,
chhiūⁿ chhàu-thâu kāng-khoán,
a-má khòaⁿ-tio̍h chiâⁿ m̄-kam,
tō cháu khì tiong-io̍h-tiàm kap chin-chu-hún tńg-lâi hō͘ góa chia̍h,koh hō͘ góa boah.
góa tī-leh siūⁿ,tin-chu-hún it-tēng sī kùi-som-som,
a-má tio̍h-ài khioh gōa-chē ki chiah ū-thang bé chin-chu-hún?
siūⁿ kàu chia,
góa kám-siū-tio̍h a-má sī sè-kan siōng ài góa ê lâng.
góa chit-má teh tha̍k kok-sió,
ta̍k-kang ke bōe thî káu bōe pūi ê sî,
a-má tō ē khí-lâi chú chá-tǹg hō͘ góa chia̍h.
a-má ē kûn moâi,chian nn̄g,
koh chhá chi̍t hāng chheⁿ-chhài hō͘ góa phòe.
a-má kóng ka-kī chú--ê chóng pí gōa-kháu bē--ê khah hó,
chia̍h-tio̍h mā khah an-sim.
chit-má tiān-sī koh it-ti̍t pò hit-lō,
nā chia̍h siuⁿ chē,tùi sin-thé chiâⁿ bái;
lí gín-á-lâng tú beh tōa,
sin-thé ài kò͘ hō͘ kiāⁿ,
āu-pái chiah ū-thang kiàn-li̍p chi̍t ê khoài-lo̍k ê ka-têng.
sui-jiân hiān-chhú-sî góa iáu-koh sè-hàn,
m̄-koh a-má tùi góa ê koan-sim kah thiàⁿ-ài,
góa ē éng-oán kì tiàm sim-lāi;
chit-má góa tio̍h-ài hó-hó iú-hàu a-má;
tán góa tōa-hàn,
góa beh pò-tap a-má ióng-io̍k--góa ê un-chêng,
koh chiong chit hūn un-chêng kā thoân--lo̍h-khì.
chòe-āu,góa beh kóng:
a-má,lí sī góa éng-oán éng-oán siōng ài ê lâng!
góa ê ián-káng tō kóng kàu chia,
kám-siā kok-ūi.
chhiò sí Hong-goân hit ê taⁿ-sái--ê
chok-chiá:Kang Têng-chhiū
chin chá í-chêng,
lán Tâi-oân iáu-sī lông-gia̍p siā-hōe,
só͘ iōng,só͘ chia̍h ê mi̍h-kiāⁿ,
tōa-pō͘-hūn lóng sī ka-kī seng-sán--ê,
hán-tit khì ke-á a̍h-sī chhī-á bé tang bé sai,
ū ê tō sī lâng taⁿ lâi bē--ê.
chá-chêng lông-gia̍p sî-tāi,
chèng-choh chin chió teh iōng hòa-ha̍k pûi-liāu,
lông-chok-bu̍t ài iōng--tio̍h ê pûi,
lóng mā ka-kī chè-chō,seng-sán--ê,
chhiūⁿ kóng ke-sái-pûi,ti-sái-pûi kah lâng ka-kī pàng--chhut-lâi ê tōa-pûi,
a̍h-sī iōng tiū-chháu,pùn-sò khì au chò pûi.
koh chi̍t chióng,tō sī tòa tī ke-á-lāi ê lâng,
tùi hia--ê pàng--chhut-lâi ê mi̍h-kiāⁿ ka-kī bô lō͘-iōng,
tō ē ū chi̍t-kóa choh-sit-lâng lâi ín beh ài-in ê tōa-pûi,
sui-liân ín che bián hù chîⁿ,
m̄-koh kòe-nî kòe-cheh iáu-sī ài sàng chi̍t-ê-á lé-bu̍t,
nā-bô gōa ka-ia̍h --leh,
mê-nî tō hō͘ pa̍t-lâng ín--khì.
ū chi̍t ê bē kê ê seng-lí-lâng,
ta̍k-kang tō ē taⁿ-tio̍h i hit tàⁿ kê,
tī ta̍k-sì-kè ê chng-á-thâu chi̍t ê chi̍t ê khì kiò-bē.
nā kàu tiong-tàu i tō ē khì chng-gōa ê tōa-chhiū-kha,
chia̍h-pn̄g kaⁿ hioh-tàu;
chi̍t-kóa nā tī i taⁿ khì bē ê sî hù bô tio̍h--ê,
lóng chai-iáⁿ tī tiong-tàu i hioh-khùn ê sî,
lâi chia kā kau-koan.
bé kê sī ū phiat-pō͘--ê,
ài seng iōng chéng-thâu-á kā cham chi̍t-sut-á lâi chhùi--nih tam khòaⁿ ū kam,phīⁿ khòaⁿ ū phang--bô,
in-ūi nā-sī kui-tàⁿ án-ne phīⁿ,
khì-bī siuⁿ tāng,
chhàu-chho phi̍h-phā,
gŏa bái bī --leh.
chin tú-hó,ū chi̍t kang chit ê bē-kê--ê hioh-khùn bô lâi bē.
mā hiah tú-chhian,
ū chi̍t ê tòa Hong-goân ê choh-sit-lâng,
khì siu tōa-pûi tńg-lâi kàu pòaⁿ-lō͘,
pak-tó͘ bô sóng-khoài,
tō chi̍t tàⁿ tōa-pûi khǹg tiàm chhiū-á-kha,
siūⁿ-kóng tōa-pûi bô lâng ē thau chiah tio̍h --lah,
ka-kī kín khì chháu-po͘-á-lāi chhōe só͘-chāi siau-tháu.
hiah tú-hó,
chit ê tōa-chhiū-kha,
tō sī hit ê bē-kê--ê tiāⁿ-tiāⁿ hioh-tàu ê só͘-chāi,
sî-kan iā tú-hó tiong-tàu-sî.
he tōa-pûi ê sek-chúi kah kê sī sio-óa sio-óa,
lóng sī o͘-o͘ koh tài sió-khóa âng-hóaⁿ âng-hóaⁿ,
khì-bī mā sī chhàu-chho-á-chhàu-chho,
nā bô chim-chiok khòaⁿ,ûn-ûn-á phīⁿ,
sī hun bô siáⁿ ē chhut--lâi.
hiah tú-hó,
kê ê seng-lí te̍k-pia̍t ka-ia̍h,
bē-kê--ê bô lâi bē,
ta̍k-ke soah kiò-sī làng--kòe bé bô tio̍h,
chē-chē lâng tō lâi tōa-chhiū-kha beh kā kau-koan.
lâi beh bé-kê--ê sì-sì-sòaⁿ-sòaⁿ,
chi̍t ê chi̍t ê lâi,
hia-ê lâng kàu-ūi chi̍t khòaⁿ,
bô khoaiⁿh bē-kê--ê,
kan-na chi̍t tàⁿ kê khǹg tī chhiū-á-kha,
sûi-ê tō kah í-óng kāng-khoán,
iōng chéng-thâu-á cham chi̍t-sut-á lâi chhùi--nih tam khòaⁿ-māi,
tam soah ná iô-thâu ná lī-khui.
chit ê sî-chūn,
hit ê siu tōa-pûi ê choh-sit-lâng,
pàng hó ná láng khò͘ ná kiâⁿ--chhut-lâi,
khòaⁿ-tio̍h hia-ê lâng,
chi̍t ê chi̍t ê teh cham i hit tàⁿ tōa-pûi,
i kám-kak hòⁿ-kî koh hó-chhiò,
bô phah-chheⁿ-kiaⁿ in,
tiām-tiām-á bih tī chháu-po͘-á-lāi khòaⁿ.
liân-sio̍k kúi-nā cha̍p ê lóng lâi chūiⁿ tōa-pûi,
i ná khòaⁿ ná hó-chhiò,
koh m̄-káⁿ chhiò chhut siaⁿ,
chi̍t-ē sit chù-ì,
chhiò siuⁿ tōa-la̍t,
soah khì cha̍k-tio̍h khùi,
chi̍t kháu khùi chhoán bē khí--lâi,
chū án-ne sit-kiù kòe-óng--khì;
m̄-chiah ē liû-thoân chit kù"chhiò sí Hong-goân hit ê taⁿ-sái--ê".
sòa-lo̍h-lâi khòaⁿ tâi-pak chhī bîn-á-chài jī-cha̍p-sì hō ê thiⁿ-khì
un-tō͘ cha̍p-saⁿ chì cha̍p-gō͘ tō͘,lo̍h-hō͘ ki-lu̍t jī-cha̍p%
lâi-pin nn̄g-pah gō͘-cha̍p hō chhiáⁿ-lâi cha̍p-saⁿ hō kūi-tâi pān-lí
lóng-chóng sì-pah saⁿ-cha̍p-jī kho͘,chāu lí la̍k-cha̍p-peh kho͘
kin-á-ji̍t sī chiaⁿ-goe̍h chhe-sam,pài-gō͘
góa ê hō͘-chiàu hō-bé sī chhit sam khòng ngó͘ khòng chhit lio̍k sù khòng
goán-tau ê tiān-ōe hō-bé sī khòng ngó͘ kiú khòng lio̍k sù sam ngó͘ ngó͘
i-tī it kiú ngó͘ sù nî chhut-sì
chhiáⁿ pang góa choán hun-ki lio̍k chhit lio̍k khòng
Chhiáⁿ-mn̄g,chia hù-kīn ū chhài-chhī-á--bô?
Ū,tī Teng-san-lō͘ hit ê iû-ke̍k ê piⁿ--á.
góa m̄ chai-iáⁿ beh án-chóaⁿ kiâⁿ,mâ-hoân lí chhōa góa khì,hó--bô?
Hó,góa chhōa lí lâi-khì,góa iā beh bé chi̍t-kóa kóe-chí.
Chi̍t-khùn-á āu
Kàu--ah.Chia ū chin chōe khoán ê kóe-chí.
Lí siūⁿ,phû-tô kám hó?
Bē-bái!Chit-má chin sio̍k.
Phû-tô chi̍t kin gōa chē?
Chi̍t kin jī-cha̍p-jī kho͘.Lí ài gōa chē?
Góa beh bé chi̍t kin.
Kin-nî kóe-chí lóng chin sio̍k,kin-chio,lí ài--bô?
Án-chóaⁿ bē?
Chi̍t kin cha̍p kho͘.Lí ài gōa chē?
Góa ài pòaⁿ pî.Án-ne,lóng-chóng gōa chē chîⁿ?
Lóng-chóng saⁿ-cha̍p-sì kho͘.
O͘h,chia ū lâng teh bē hî.Chit khóaⁿ hî án-chóaⁿ bē?
Chi̍t niú la̍k kho͘.
Chit bóe gōa chē?
Chhit-cha̍p-jī kho͘.
Lán lâi-khì bé chheⁿ-chhài,hó--bô?
Hó.
Chit-má chhài khah sio̍k.
Chit khóaⁿ kiò-chò sáⁿ-mih chhài?
Khó͘-koe.Lí ài--bô?
Góa kin-á-ji̍t bô ài.Tâi-oân só͘ ū--ê chhài-chhī-á ê chhài kah kóe-chí lóng chiah-nī sio̍k,sī--bô?
Bô it-tēng.
chia̍h hóe-khau
chok-chiá:Iûⁿ Chín-jū
chia̍h hóe-khau?
chia̍h hóe-khau sī sáⁿ-mih?
chia̍h hóe-khau tō sī sī-tōa-lâng chiàu lûn-liû--ê,
tī kò͘-tēng ê sî-kan khì bô kâng ê hāu-seⁿ hia chia̍h kah tòa,
chiap-siū kiáⁿ-jî ê hōng-thāi.
che tī í-chá ê lông-gia̍p siā-hōe chē kiáⁿ chē sun ê nî-tāi chiâⁿ phó͘-phiàn,
put-jî-kò tī jîn-kháu it-ti̍t kiám-chió ê Tâi-oân tong-kim siā-hōe,
í-keng chiok hán-kiàn--ah.
ùi gín-á sî-tāi khai-sí,
góa tō tùi chia̍h hóe-khau chit kiāⁿ tāi-chì chheng-boán hòⁿ-kî.
bat khòaⁿ-tio̍h chi̍t ê thâu-mn̂g chhùi-chhiu pe̍h ê lāu a-peh,
sin-khu sió-khóa-á ku-ku,
tì chi̍t téng chháu-le̍h-á,
chiàⁿ-chhiú au chi̍t ê pau-ho̍k-á,
kòe-tàu nn̄g tiám gōa,
ka-tī chi̍t ê lâng thǹg-chhiah-kha tùi chng-lāi ê tiàm-á-thâu kiâⁿ--kòe,
hit-chūn ji̍t-thâu iáu chin iām,
khòaⁿ i kui ê thâu-hia̍h lâu kah lóng sī kōaⁿ,
lâng chiâⁿ thiám ê khoán.
"ô͘-chek--á,
lí beh khì lín tē-saⁿ ê hia--hioh?"
"sió hioh--chi̍t-ē chiah koh kiâⁿ--lah!"
tiàm-á-thâu ū lâng bat i,
hó-lé-á kā i chio-ho͘.
góa mn̄g a-bú,
chiah chai-iáⁿ hit ê ô͘-chek--á la̍k-cha̍p-gōa hòe--ah,
chit kò goe̍h tòa tī keh-piah Hoan-pô-chng tē-jī hāu-seⁿ hia,
kin-á-ji̍t sī lông-le̍k saⁿ-cha̍p,
āu kò goe̍h ōaⁿ-tio̍h chia̍h tē-saⁿ--ê,
i beh khì tē-saⁿ--ê in tau--lah!
"ô͘-peh-á ná-tio̍h chiah mâ-hoân,
án-ne sóa lâi sóa khì?"
góa m̄ chai-iáⁿ thâu-bóe,
tō cháu khì mn̄g a-bú,
a-bú kā góa kóng,
i sī chia̍h hóe-khau--ê--lah!
In tē-saⁿ hāu-seⁿ chhōa-bó͘ liáu poaⁿ khì tòa tī O͘-hiā-chhù,
i ài koh kiâⁿ pòaⁿ tiám gōa cheng chiah ē kàu.
"án-ne m̄ sī chiok hùi-khì?"
a-bú khòaⁿ góa mn̄g bē thêng,
tō ìn kóng:"chia̍h hóe-khau tō sī án-ne--ah!
lûn-kàu tó chi̍t thiāu,
tio̍h-ài khì tó chi̍t thiāu hia chia̍h!"
góa hit-chūn chiah tha̍k chho͘-teng niā,
tō kā a-bú kóng,
āu-pái khòaⁿ lí ài tòa tó-ūi tō tòa tó-ūi,
m̄-bián poaⁿ lâi poaⁿ khì.
"gōng gín-á!"
a-bú chhiò-chhiò bô koh ìn.
ū chi̍t ê kah chia̍h hóe-khau iú-koan ê chin lâng chin sū,
thiaⁿ--khí-lâi put-chí-á sim-sng.
goán Tang-hok-heng ū chi̍t ê sèⁿ Chhòa ê a-peh,
chin chá tō kā saⁿ kah gōa ê chhân-hn̂g kah chhù-the̍h pun hō͘ sì ê hāu-seⁿ,
ka-tī mā sī chia̍h hóe-khau--ê,
ū-chi̍t-kang e-po͘,
i ùi chi̍t ê hāu-seⁿ chhù--lí kiâⁿ tiám-gōa-cheng ê lông-lō͘,
lâi kàu lēng-gōa chi̍t ê hāu-seⁿ in tau,
kàu-ūi ê sî í-keng hâⁿ-o͘--ah,
kha-kut chin sng koh chhùi-ta-âu-khoah,
bô-gî-gō͘ liân hāu-seⁿ in tau ê mn̂g-kháu-tiâⁿ to iá-bōe ta̍h-tio̍h,
in hit ê sin-pū hn̄g-hn̄g khòaⁿ-tio̍h,
tō heng-heng-kông-kông cháu óa--lâi,
tōa-siaⁿ hoah kóng:
"a-pâ,lí kì m̄-tio̍h--ah,
kin-á-ji̍t chiah jī-káu,
iáu chi̍t kang chiah lûn-tio̍h gún--neh!
kín tńg-khì,kín tńg-khì!"
lāu-pē kóng chit ê kò͘-sū hō͘ goán thiaⁿ ê sî,
kháu-khì put-chí-á kám-khài!
i kā lâng miâ,tē-miâ kah sè-chiat lóng kau-tài kah it-chheng-jī-chhó,
hō͘ goán tùi sè-kan chit khoán put-hàu ê hāu-seⁿ kah sin-pū,
kám-kak hui-sêng ê thó-ià!
sui-jiân chia̍h hóe-khau ū chin chē bô hó ê sū-lē,
m̄-koh tī tong-kim ê siā-hōe mā ū chò-liáu chin hó,
ta̍t-tit him-siān kah ha̍k-si̍p ê hó bô͘-iūⁿ.
góa se̍k-sāi chi̍t ê hó-pêng-iú,
in saⁿ ê hiaⁿ-tī-á hun-pia̍t sī leh chò lāu-su,khui kang-tiûⁿ kah khui chhiau-chhī,
in chun-tēng kin-nî peh-cha̍p hòe lāu-bú ê ì-sù,
kâng-khoán sī chia̍h hóe-khau,
chi̍t ê hiaⁿ-tī-á hia lûn-liû tòa chi̍t kò goe̍h.
ōe án-ne kóng bô m̄-tio̍h,
put-jî-kò in hiaⁿ-tī-á ê kám-chêng chin hó,
lāu-bú nā-sī tī tá-ūi tòa liáu kám-kak khah chū-chāi,
tō hoan-gêng i ke tòa--chi̍t-chām-á,
tá chi̍t ê hiaⁿ-tī nā-sī lîm-sî bô hong-piān,
ta̍k-ke mā sī chú-tōng hō͘-siong chi-oān.
só͘-í in lāu-bú sui-jiân sī miâ kóng sī chia̍h hóe-khau,
khiok-sī ta̍k-kang lóng kòe kah khoài-khoài-lo̍k-lo̍k,
pēng bô hoat-seng sī-sè sio-e-the ê ûi-hām ê tāi-chì.
lán Tâi-oân kó͘-chá sī-tōa-lâng nā beh pun ka-sán hō͘ sī-sè,
iah-sī beh chia̍h hóe-khau,
ài poaⁿ-chhiáⁿ bú-kū chhut-bīn chò-chèng,chò khau-á lâi liu,
liu hó koh ēng mô͘-pit kā siá tī mô͘-piⁿ-chóa-téng,
hō-chò"khau-su",
sī hui-sêng sīn-tiōng--ê.
chia̍h hóe-khau sêng-kong ê sū-lē tong-jiân chiàm to-sò͘,
m̄-koh sit-pāi ê mā bē chió.
sî-tāi sìn-sok leh ián-piàn,
chit-chūn the̍h"chia̍h hóe-khau"ê tāi-chì khí-lâi bóng thn̄g bóng liū,
ū hèng-chhù thiaⁿ ê lâng,
m̄ chai iáu chhun kúi ê?
siámkhò lêng-bîn-chèng,kám bē siong-hāi jîn-koân?
chok-chiá:Chiúⁿ Ji̍t-êng
chòe-kīn khai-ha̍k,
góa khòaⁿ chi̍t-kóa tāi-khò ia̍h-sī tāi-lí lāu-su khì sin-chhéng"lêng-bîn-chèng";
só͘-ūi"lêng-bîn-chèng"sī kèng-chhat-ke̍k khui ê chèng-bêng,
chèng-bêng lí kòe-khì bô hêng-sū kì-lo̍k.
sī kóng,ū"lêng-bîn-chèng"tō éng-oán sī lêng-bîn?
ū chiân-kho tō bē piàn hó?
su-hoat kám m̄ bat oan-óng--lâng?
siā-hōe kám bô beh hō͘ hoān-hoat--kòe ê lâng ki-hōe?
kòe-thâu sú-ēng"lêng-bîn-chèng"kám bē siong-hāi jîn-koân?
chha-put-to gō͘ tang chêng,
góa tī kok-sió kà-chheh,
tō bat hō͘ ha̍k-hāu iau-kiû kau"lêng-bîn-chèng".
hāu-hng kóng chit-ma ūê būn-tê,
só͘-í ài ū"lêng-bîn-chèng"chiah káⁿ phèng.
góa m̄ chai che sī m̄ sī chin-chiàⁿ ê lí-iû,
mā m̄ chai sī siáng ê kui-tēng,ū ha̍p-hoat--bô,
m̄-koh góa jīn-ûi che tùi pī-biánchok-ēng bô tōa.
koh-chài kóng,
chi̍t ê lâng hoān-chōe í-keng siū hêng-hoa̍t,
chit-ma koh ēng che lâi hān-chè i chhōe-thâu-lō͘ ê koân-lī,
piàn-sêng chi̍t ê chōe hoa̍t nn̄g pái,
koh chám tn̄g chi̍t ê lâng chū-sin ê lō͘,
góa kám-kak bô kài thò-tòng.
pī-bián hoān-chōe sī ài ū pī-bián ê ki-chè,
m̄ sī khò hit tiuⁿ"lêng-bîn-chèng".
lâng hoān-chōe m̄ sī siⁿ--lo̍h-lâi tō ū--ê,
bōe hoān-chōe chêng lóng sī lêng-bîn.
án-ne ê ì-sù sī beh kóng chit-má ê lêng-bîn,
pēng bô pó-chèng bī-lâi bē hoān-chōe,
só͘-í ū"lêng-bîn-chèng"mā bô pó-chèng bē hoān-chōe.
khò hit tiuⁿ"lêng-bîn-chèng"ē-tàng pó-chèng sáⁿ-mih?
kóng khah pe̍h--leh,
sī chhut-tāi-chì ê sî,
ha̍k-hāu thui chek-jīm ēng--ê niâ.
ēng pī-biánchit-kiāⁿ tāi-chì chò lē,
nā giâm-keh kui-tēng lāu-su kah ha̍k-seng bē-sái tan-to̍k tàu-tīn,
tian-tò khah si̍t-chāi.
lâng ū kám-chêng ū chêng-io̍k,
su-seng tan-to̍k tàu-tīn gâu khí gōng-siūⁿ;
nā gōng-siūⁿ chi̍t-ē khí,
khó-lêng tō bē khì siūⁿ ka-kī sī m̄ sī lêng-bîn--ah.
lán khòaⁿ pò-chóa,
tiāⁿ ū hêng-sēng bē-bái ê lâng hông piak chhut àu-chhàu ê tāi-chì,
in kám lóng m̄ sī"lêng-bîn"?
kám lóng sī ū chiân-kho--ê?
giâm kìm tan-to̍k tàu-tīn,
sī sēng ū-hāu ê pān-hoat;
giâm kìm m̄ sī kā chhú-hoa̍t,
sī kā kèng-kò.
ká-sú su-seng su-iàu tan-to̍k tàu-tīn ê sî,
ài tāi-seng pò-pī,
che mā sī leh pó-hō͘ lāu-su kah ha̍k-seng.
án-ne thang seng pī-bián tāi-chì ê hoat-seng,
pí sū-āu ēng"lêng-bîn-chèng"lâi thui chek-jīm khah ū-hāu.
sū-si̍t-sēng,
"lêng-bîn-chèng"pī-bián hoān-chōe ê chok-ēng bô tōa;
nā ēng kah siuⁿ kòe-thâu,
tian-tó ài hoân-ló hō͘ ui-koân to̍k-chhâi ê chip-chèng-chiá lī-ēng.
koh-chài kóng,
hiàn-hoat pó-cheng lâng ê kang-chok-koân,
nā-ū te̍k-tēng ê khang-khòe ia̍h-sī tiûⁿ-ha̍p su-iàu ēng"lêng-bîn-chèng"--ê,
eng-kai ài ū tiâu-kiāⁿ hān-chè,
mā ài ū pó͘-kiù ê pān-hoat.
pe̍h-ōe-bûn,bûn-giân-bûn lóng sī Teng-kok-bûn
chok-chiá:Chiúⁿ Ûi-bûn
chiam-tùi ko-teng kok-bûn-khò ê bûn-giân-bûn hām pe̍h-ōe-bûn pí-lē ê gī-tê,
piān-nā ōaⁿ chip-chèng-tóng tō ài khí-tâng chi̍t pái.
jīn-chin kóng,
bûn-giân-bûn ê pí-lē tong-jiân ài kiám-chió.
sī kóng,
bô-lūn bûn-giân-bûn ia̍h pe̍h-ōe-bûn,
in lóng sī Teng-kok-bûn!
lán chú-tiuⁿ sēng lí-séng ê chò-hoat,
iáu-sī ēng"Tâi-oân gí-bûn"chhú-tāi"Teng-kok gí-bûn",
chiâⁿ-chò cha̍p-jī nî kok-bîn kàu-io̍k ê pit-siu kho-bo̍k.
Siáng siāng chá chhōa-thâu hoán-tùi bûn-giân-bûn?
m̄ sī chú-tiuⁿ Tâi-oân kiàn-kok ê lâng,
sī Chhòa Goân-pôe,Tân To̍k-siù,Chîⁿ Hiân-tông,Ló͘ Sìn,Ô͘ Sek hia-ê bô hun tóng-phài ê é kha Teng-kok-lâng!
In tī it kiú it kiú nî hoat-tōng ngó͘-sù ūn-tōng,
koh chú-tiuⁿ ēng pe̍h-ōe-bûn chhú-tāi bûn-giân-bûn.
tī Teng-kok kēng-sán-tóng hām Teng-kok kok-bîn-tóng chin oh ū kiōng-sek ê sî-chūn,
in soah tit-tio̍h chit nn̄g tóng ê kēng-tông khéng-tēng.
Má Eng-kiú tam-jīm Teng-hôa-bîn-kok chóng-thóng kî-kan,
chú-tō tiâu-chéng ko-teng le̍k-sú khò-kong tong-tiong,
mā chai-iáⁿ ài kā ngó͘-sù ūn-tōng khǹg ji̍p le̍k-sú khò-kong.
chòe-kīn liân-sú hoán-tùi pe̍h-ōe-bûn ê hia-ê Tiong-bûn kì-tek lī-ek chiá
ū siáng ê sêng-chiū chhiau-oa̍t téng-bīn chiàⁿ-káng ê Teng-kok-lâng?
nā bô,m̄ chai tī hia hoah-hiu chhàng-chhiu sáⁿ?
In chit khoán hêng-ûi tō kah hia-ê hoán nî-kim--ê kāng-khoán lêng-pōe.
Chîⁿ Hiân-tông,Ló͘ Sìn,Tân To̍k-siù in m̄-nā hoán-tùi bûn-giân-bûn,
koh chìn-chi̍t-pō͘ chú-tiuⁿ hùi hàn-jī,
thê-chhut ê chú-tiuⁿ.
Ô͘ Sek mā tī it kiú it chhit nî hoat-piáu"bûn-ha̍k kái-liông cho͘-gī",
it kiú it pat nî hoat-piáu"kiàn-siat ê bûn-ha̍k kek-bēng-lūn",
the̍h-chhut pe̍h-ōe bûn-ha̍k hām ê chú-tiuⁿ.
Ô͘ Sek chú-tiuⁿ pe̍h-ōe tō sī kok-gí,
ài ēng Teng-kok peh-sèⁿ ê ji̍t-sêng pe̍h-ōe lâi chhòng-chō Teng-kok bûn-ha̍k.
nā chiàu Ô͘ Sek chú-tiuⁿ ê cheng-sîn lâi khòaⁿ,
Tâi-oân-lâng tio̍h iōng Tâi-oân gí-bûn ê pe̍h-ōe lâi chhòng-chō Tâi-oân bûn-ha̍k,
iā tō sī"Tâi-gí ê bûn-ha̍k,bûn-ha̍k ê Tâi-gú"ê kài-liām!
Tâi-oân-lâng ēng pe̍h-ōe lâi chhòng-chō bûn-ha̍k ê le̍k-sú,
pún-chiâⁿ tō pí Teng-kok khah chá!
cha̍p-chhit sè-kí Hô-lân sî-tāi ēng Lô-má-jī su-siá ê Sin-káng-bûn tō sī Siraya cho̍k ê pe̍h-ōe-bûn.
kong-goân it pat pat gō͘ nî ēng Pe̍h-ōe-jī hoat-hêng ê Tâi-oân tē-it hūn pò-chóa"Tâi-oân Hú-siâⁿ kàu-hōe-pò"tō sī Tâi-gí pe̍h-ōe-bûn ê pò-chóa.
chit hūn pò-chóa tī it pat pat lio̍k nî it--goe̍h tē-chhit kî ū hoat-piáu chi̍t phiⁿ pe̍h-ōe sió-soat hō-chò"Ji̍t-pún ê koài-sū".
chit phiⁿ sió-soat pí Ló͘ Sìn ê pe̍h-ōe sió-soat"kông jîn ji̍t-kì"(it kiú it pat)
ia̍h-sī Ô͘ Sek ê"bûn-ha̍k kái-liông cho͘-gī"(it kiú it chhit)chá saⁿ-cha̍p-gōa tang!
sī-án-chóaⁿ chin chē lâng m̄ chai Tâi-oân pí Teng-kok khah chá chhui-sak pe̍h-ōe-bûn?
in-ūi lán tn̂g-kî hō͘ si̍t-bîn chèng-koân pak-siah cho̍k-gí kàu-io̍k-koân.
Taⁿ,lán m̄-nā chú-tiuⁿ ài kiám-chió bûn-giân-bûn ê pí-lē,
mā ài kā Tâi-oân gí-giân(pau-hâm goân-chū-bîn-cho̍k-gí,Kheh-gí hām Tâi-gí)lia̍t chò kok-ka gí-giân
koh chiâⁿ-chò kok-bîn ki-pún kàu-io̍k ê pit-siu-khò chiah tio̍h!
góa beh chē peh tiám cha̍p-la̍k hun óng pîn-tong ê chhia-pang
kin-á-ji̍t iû-kè chi̍t kong-seng khí gō͘ kak
ū tāi-chì chhiáⁿ khà hun-ki chhit it chhit it
tām-chúi bîn-á-chài ê un-tō͘ jī-cha̍p-peh kàu saⁿ-cha̍p tō͘,lo̍h-hō͘ ki-lu̍t sì-cha̍p
kin-á-ji̍t sī jī khòng it kiú nî la̍k-goe̍h chhe-saⁿ
chāu lí káu-pah chhit-cha̍p-saⁿ kho͘
nn̄g-pah gō͘-cha̍p hō,chhiáⁿ kàu sì hō kūi-tâi
góa chhù-lāi ê tiān-ōe sī khòng jī sam sam lio̍k lio̍k kiú khòng ngó͘ sù
kah-ngó͘ chiàn-cheng sī hoat-seng tī it pat kiú ngó͘ nî
cha̍p-sì ka jī-cha̍p-gō͘ sī saⁿ-cha̍p-káu
Lí kin-á-ji̍t àn-sǹg beh chhòng-siáⁿ-mi̍h?
Tī pâng-keng khai-káng ê tùi-ōe
Eh,lí kin-á-ji̍t àn-sǹg beh chhòng-siáⁿ-mi̍h?
Lí bô khòaⁿ góa la̍h-ji̍t-á ū siá?
Lí chit kang khang-khang,siáⁿ to̍h bô.
Án-ne to̍h sī chhù-lāi lán-si lōa-lōa-sô,
phàu-tê hioh-khùn khòaⁿ tiān-sī.Ū siáⁿ-mih ko-kiàn?
Lâi chéng-lí pâng-keng--ah!Chi̍t-sì-kè lóng tún kah ná soaⁿ--leh.
Koh-ū,lí ná-ē ta̍k-kang thàu-chá mî-chioh-phōe lóng tī thô͘-kha?
M̄-chai,hit tiâu siūⁿ bē khui...
Lí kah nn̄g niá phōe siuⁿ chē--ah,m̄-chiah án-ne.Chi̍t niá hó siu--khí-lâi--ah.
Hmh,"Bōe chia̍h Gō͘-ji̍t-cheh chàng,phòa hiû m̄ kam pàng".
Sī--lah,m̄-koh chhun bô kúi lé-pài,kin-á-ji̍t thàn ū ji̍t-thâu seng pha̍k-pha̍k--leh,
siu chi̍t niá--khí-lâi,chím-thâu siáⁿ--ê iā sūn-sòa ji̍t-kng siau-to̍k.
Ah!Ji̍t-thâu pha̍k--kòe--ê siōng phang,khòaⁿ ē khah hó khùn--bē.
Chòe-kīn n̂g-sng-á-hō͘,lóng kám-kak chím-thâu sip-sip.
kì-tî ê chhiau-chhōe
chok-chiá:Tân Lī-bûn
sè-hàn pē-bú bô-êng kā góa sàng tńg--khì chng-kha lāu-chhù,
góa sī a-má,a-î chhōa tōa-hàn ê gín-á,
ū kì-tî í-lâi a-má sī góa ê khò-soaⁿ,
a-î chhin-chhiūⁿ góa ê má-mah,
lāu-chhù sī góa ê ti-kí,
hô͘-sîn iá-phang sī góa siōng má-chih ê pêng-iú.
sòe-goa̍t to̍h tī góa thǹg-chhiah-kha pha-pha-cháu ê sî chi̍t kang chi̍t kang kòe,
kì-tî-tiong lāu-chhù ê hū-kīn ū chi̍t tōa pō͘ ê tek-á-nâ,
nā-sī khí-hong ê àm-mê,
tek-á-nâ hō͘ hong chhoe kah siù-siù-kiò,
àm-sàm ê khì-hun kán-nā mô͘-sîn-á eh khàu,chin khióng-pò͘.
hāi góa pòaⁿ-mê-á lóng m̄-káⁿ ka-tī khì sái-ha̍k-á,
chin kiaⁿ pàng chi̍t pû jiō to̍h ē khì hō͘ mô͘-sîn-á lia̍h-khì,
bô-hoat-tō͘ koh tò-tńg--lâi.
m̄-koh gín-á koh sī gín-á,
m̄-koán koh án-chóaⁿ kiaⁿ-hiâⁿ mā sī ē-tàng chi̍t khùn kàu thiⁿ-kng.
chêng chi̍t àm ê kiaⁿ-hiâⁿ tī khùn-pá khí-chhn̂g liáu-āu,
piàn-sêng chò gín-á-ông ê khùi-la̍t.
ài-sńg ê góa ē chhōa chhù-piⁿ-keh-piah ê gín-á sńg ang-á-phiau,chhiáng-kha-ke,thiàu-soh-á,cháu-sio-lia̍h...
kui-ji̍t cháu-pha-pha,
thiám--ah chiah ū siūⁿ-tio̍h ài tńg-khì chhù chia̍h-pn̄g,
a-má lóng kóng góa chhin-chhiūⁿ sì-kè chhoàng ê iá-bé.
nā tng--tio̍h bô lâng pôe góa chhit-thô ê sî,
góa ē ka-tī tī thô͘-kha sńg tiak chu-á,
sńg kah ià-siān góa ē the̍h sok-ka-tē-á khì chhōe góa ê má-chih hô͘-sîn kah iá-phang,
khòaⁿ in siáⁿ-lâng beh pôe-phōaⁿ góa,
góa kā in lia̍h--khí-lâi koh pàng cháu,
pàng cháu koh hap khí--lâi,
sī góa tō͘-kòe bô-liâu sî-kan ê choa̍t-chiau,
mā hō͘ góa liān chhut chi̍t-sin ê hó kang-hu.
kòe tàu ùi chhī-lāi chò seng-lí tńg--lâi ê a-î,
ē chah góa kah-ì chia̍h ê sì-siù-á lâi chè góa sió-sió ê ngó͘-chōng-biō,
thè góa pó͘-chhiong thàu-chá sì-kè cháu-chông ê thé-la̍t,
hō͘ góa ē-po͘ koh sī chi̍t bóe oa̍h liông.
kòe tàu ê chng-kha ji̍t-thâu chhiah-iāⁿ-iāⁿ,
thô͘-kha chhin-chhiūⁿ beh to̍h-hóe ê hang-lô͘,
kiaⁿ joa̍h ê góa hē cháu khì tek-nâ-piⁿ ê tōa-chúi-kau,
hia chin liâng chin an-chēng,
góa ē khioh chio̍h-thâu tàn chúi-lāi ê chheⁿ-tî,
sè-hàn ê sî m̄ bat,
lóng tòng-chò he sī hî-á tàn kah chiâⁿ hoaⁿ-hí.
tàn kah thiám-thâu to̍h tiām-tiām chē tī hia chò pe̍h-ji̍t-bāng,
sūn-sòa tán khòaⁿ ū sì-kha-tō͘-tēng ē chhut-lâi kah gún phah-chio-ho͘--bô.
tī chit ê joa̍h kah kiōng-beh iûⁿ--khì ê tiong-tàu,
chi̍t tiâu sió-lō͘,tōa-chúi-kau,tek-nâ-á,lō͘-chhiū kah góa chit ê ài-sńg,
koh kán-ná kan-lo̍k ê gín-á mā hō͘ siu-ho̍k--khì.
chhiau-chhōe ê kì-tî chhin-chhiūⁿ khòaⁿ lāu tiān-iáⁿ,
múi chi̍t bō͘ sui-bóng lóng sī o͘-pe̍h ê ōe-bīn,
khiok-sī hong-hù sèⁿ-miā ê le̍k-sú.
chit chhut lāu tiān-iáⁿ ū gún pē-bú ê sin-khó͘,
ū góa kah a-má ê pì-bi̍t,
ū a-î tùi góa ê ài,
ū góa tùi lāu-chhù ê kám-chêng,
ū hiaⁿ-tī chí-mōe chhit-thô sio-cheⁿ ê oan-ke siaⁿ,
siūⁿ kàu tó koh pàng kàu tó,
sui-bóng sī o͘-pe̍h ê ōe-bīn,
khiok-sī sè-siōng siōng súi ê ōe-bīn.
chhe-gō͘ keh-khui
chok-chiá:Iûⁿ Chín-jū
kin-á-ji̍t chiaⁿ-goe̍h chhe-gō͘(lé-pài-la̍k),
sī chin chē kong-si hâng-hō khai-kang tāi-kiat ê hó ji̍t-chí,
it-poaⁿ lâi kóng,
to-sò͘ hôe-hiong kòe-nî ê lâng,
lóng í-keng lio̍k-lio̍k-sio̍k-sio̍k tńg-khì ka-tī ê khiā-ke,
lông-le̍k kòe-nî kî-kan tōa-pō͘-hūn ê khèng-chiok oa̍h-tāng,
kàu kin-á-ji̍t mā lóng kò chi̍t ê tōaⁿ-lo̍h--ah.
thoân-thóng ê liām-iâu kóng:
"chhe-it chá,chhe-jī chá,chhe-saⁿ khùn kah pá,chhe-sì chih-sîn,chhe-gō͘ keh-khui",
kàu kah chhe-gō͘ chit kang,
lán lâng ài kā cheng-sîn chōng-thài tiâu-chéng tńg-lâi"chèng-siông"ê bô͘-sek,
chham nî-cheh hit chióng lāu-jia̍t,pàng-sang,lán-si ê seng-oa̍h chōng-thài"keh--khui",
cheng-sîn tiông-sin chín-chok--khí-lâi,
thang chún-pī beh koh khai-sí chò-khang-khòe ia̍h-sī khì ha̍k-hāu tha̍k-chheh--ah.
lông-le̍k kòe-nî chhiong-boán nî-cheh hoaⁿ-hí ê khì-hun,
tī Hân-kok,Tiong-kok,Má-lâi-se-a,Sin-ka-pho,Oa̍t-lâm kah lán Tâi-oân,
chit khoán kòe thoân-thóng lông-le̍k nî ê bîn-sio̍k lóng iáu pó-chûn tiâu--leh,
piàn-sêng A-chiu tē-khu ê chi̍t chióng te̍k-sek!
sui-jiân chin kú í-chêng to̍h ū bē chió choan-ka ha̍k-chiá thê-chhut ho͘-io̍k,
hi-bāng ta̍k-ke ē-tàng hòng-khì kòe lông-le̍k nî,
choân-pō͘ kái-chò kòe sin-le̍k nî,
án-ne chiah ū-hoat-tō͘ chham sè-kài tiâu-liû ê kha-pō͘ it-tì,
in kóng liáu sui-jiân chiok ū-lí,
m̄-koh pēng bô siū-tio̍h to-sò͘ bîn-chiòng ê chhái-iōng.
ē-kì-tit í-chá lông-gia̍p sî-tāi,
it-ti̍t ài kàu chiaⁿ-goe̍h cha̍p-gō͘ goân-siau-mê kó͘-á-teng gia̍h--kòe liáu-āu,
lông-le̍k nî chiah sǹg choân-pō͘ kòe oân.
put-jî-kò hiān-chú-sî sī chu-sìn kho-ki chi̍t-ji̍t chhian-lí ê sî-tāi,
Au-bí sian-chìn kok-ka pēng bô leh sú-iōng lông-le̍k,
mā bô chhiūⁿ lán án-ne choân-bîn pàng-ká kòe lông-le̍k nî,
só͘-í kà-kî ē-tàng it-ti̍t iân kàu chiaⁿ-goe̍h chhe-gō͘ chiah"keh-khui",
í-keng sǹg-sī hui-siông hok-khì--ah--lah!
chhe-gō͘ keh-khui,
bí-hó ê chiok-hok khǹg sim-té,
put jû-ì tàn hō͘ khì,
thiⁿ-kong-peh--á ē tàu pó-pì,
hō͘ lán ta̍k-ke tī sin ê ti-á nî,
bān-sū lóng lû-ì!
Po͘-lí sian-á
chok-chiá:Tiuⁿ Ji̍t-tang
tī Eng-ko saⁿ hō kong-hn̂g piⁿ--á ū chi̍t keng thó͘-tī-kong-biō,
ta̍k-kang nā kàu ē-po͘-sî-á,
to̍h ū chi̍t-kóa thè-hiu ê kong-bū-jîn-oân,
ia̍h-sī kui-ji̍t chia̍h-pá êng-sian-sian ê lāu-lâng,
tiàm biō-tiâⁿ leh kiâⁿ-kî.
góa sam-put-gō͘-sî-á mā ē cháu-khì hia khòaⁿ lâng kiâⁿ-kî,
chhiú ngiau ê sî tio̍h hâm lâng thuh nn̄g pôaⁿ-á,
che sī bô leh poa̍h su-iâⁿ,
kan-na ī kòe-giàn--ê niā-niā.
hit chi̍t kang gún hit ê kiâⁿ-kî-phōaⁿ khah òaⁿ kàu,
góa to̍h hām chi̍t ê o͘-jí-sáng ná khai-káng ná tán--i.
chit ê o͘-jí-sáng chha-put-to chhit-cha̍p-thóng hòe,
seⁿ-chò sán-thiu-sán-thiu,
tì chi̍t téng Eng-kok ê chiⁿ-bō-á,
koh chhēng chi̍t sang Hoat-kok ê chiam-thâu phôe-ê,
ê-iû chhat kah thang chiò lâng-iáⁿ,
kui-sin-khu chhēng kah pha-lí-phá-lih,
put-chí-á sin-sū khoán.
chit chi̍t ji̍t o͘-jí-sáng ê sim-chêng te̍k-pia̍t hó,
khui-chhùi to̍h kóng:"kin-á-ji̍t góa lâi kóng chi̍t ê Po͘-lí sian-á ê kó͘,
hō͘ ta̍k-ke chò chham-khó,
kóng-liáu nā hó,mā bián kā góa o-ló,
tòng-chò sī lâi kong-hn̂g gô͘-lo̍k thiaⁿ chhit-thô.
kóng kàu khah-chá ū hit-lō hû-á-sian kah hōng-iông-pô,
in m̄-nā ē-hiáu kā lâng sǹg-miā,khòaⁿ-hong-súi,
ū--ê koh ē chhī gín-á-kúi.
in ē seng khì hoan-hù sán-pô,
beh ti̍h lâng seⁿ làu-the ê gín-á-thai,
kā gín-á-thai tâi tiàm thô͘-kha saⁿ chhioh chhim,
téng-thâu chèng chi̍t châng thô-á-chhiū.
ta̍k-nî nā kàu chit ê gín-á ê kī-ji̍t hit kang,
tio̍h ài chhoân mi̍h-kiāⁿ lâi kā pài,
liân-sòa pài cha̍p-jī nî,
chiah kā chit châng thô-á-chhiū chhò--lo̍h-lâi,
khek chò chi̍t sian gín-á-hêng ê ang-á,
chha-put-to nn̄g chhùn koân,
kah lán leh iōng ê chhâ-ìn-á beh pêⁿ tōa,
kā hō-chò"Po͘-lí sian-á".
liáu-āu chiah thau-thau-á kā Po͘-lí sian-á chhàng tiàm chò chheng-chiò ê tōa-biō--lí,
thang tī hia tit-tio̍h hiuⁿ-ian,
siōng-hó sī keng-kòe saⁿ chō biō,
thiaⁿ-kóng án-ne to̍h koh-khah lêng-siàⁿ--lo͘h!
lo̍h-bóe-chhiú koh kā Po͘-lí sian-á khǹg tī chhù-bóe-téng tàng-lō͘-chúi,
khip-siu ji̍t-goa̍t cheng-hôa,
án-ne"siu-liān"chiah ū sǹg oân-sêng,
chit-chūn ê Po͘-lí sian-á to̍h ē khui-chhùi kóng-ōe--lo͘h,
kā khǹg leh hīⁿ-khang-piⁿ,
i ē chiong lí siūⁿ-beh chai ê tāi-chì lóng pò hō͘ lí chai-iáⁿ."
chit ê o͘-jí-sáng só͘ kóng ê"Po͘-lí sian-á"kah Hôa-gí kóng êbeh kâng-á-beh-kâng,
góa ū kā chhéng-kàu sī-án-chóaⁿ beh hō-chò"Po͘-lí sian-á"--leh?
i kóng i mā m̄ chai,
sī i sè-hàn ê sî thiaⁿ lāu-chi̍t-pòe kóng--ê.
che hō͘ góa siūⁿ-tio̍h tī gún chit-kho͘ lê-á,
ū chi̍t ê chiâⁿ chhut-miâ ê sǹg-miā-sian-á,
i kā lâng sǹg-miā chún kàu ē hō͘ lâng kiaⁿ--tio̍h,
thiaⁿ-kóng i sǹg-miā ê sî,
chhiú lia̍p chi̍t hāng mi̍h-kiāⁿ khǹg leh hīⁿ-khang-piⁿ,
tàu-té sī siáⁿ-mi̍h,
lán to̍h oh khì ioh--ah.
sī-kóng tī chit ê kho-ki chiah-nī-á hoat-ta̍t ê sî-tāi,
beh chai siáⁿ-mih tāi-chì,
chiūⁿ-bāng sió google--chi̍t-ē,
ta̍k-hāng mā pò kàu hō͘ lí chai-chai-chai,
án-ne lán to̍h bián khì mâ-hoân"Po͘-lí sian-á"--ah!
chò-hóe ài tē-kiû
chok-chiá:Lîm Siù-hôa
chit kúi nî lán tiāⁿ khòaⁿ-tio̍h tiān-sī,pò-chóa pò-tō iú-koan pak-ke̍k-hîm ê sin-bûn,
in-ūi tē-kiû ê un-tō͘ nî-nî chhèng-koân,
chō-sêng peng-hô iûⁿ--khì,
seng-oa̍h hoān-ûi sok-sió,
chia̍h ê mi̍h-kiāⁿ mah lú lâi lú chió,
tì-sú pak-ke̍k-hîm ê seng-chûn siū-tio̍h chin tōa ê ui-hia̍p.
chit chióng hiān-siōng,mā chhiong-kek tio̍h tē-kiû téng-thâu só͘-ū ê seng-bu̍t.
sī siáⁿ-mih goân-in,
hō͘ lán khiā tòa ê tē-kiû piàn kah chiah-nī-á nńg-chiáⁿ--leh?
che kám m̄ sī lán lâng siuⁿ-kòe tham-sim?
siuⁿ-kòe chù-tiōng bu̍t-chit ê hiáng-siū só͘ tì-ìm--leh?
m̄ sìn,góa to̍h kí kúi-ê-á lē,
hō͘ ta̍k-ke phīⁿ-phang--chi̍t-ē.
tē-kiû ê má-mah,kiong-èng lán seng-oa̍h ê chu-goân,
lán ū hó m̄ chai beh sioh pó,
tian-tò un-chiong-siû-pò,
ūi-tio̍h ka-tī ê lī-ek,hong-piān,
piàⁿ-sí kā i thún-ta̍h,
hō͘ i sit-khì bí-lē ê bô͘-iūⁿ.
chhin-chhiūⁿ chhiau thiu tē-hā-chúi lâi hoat-tián ióng-si̍t-gia̍p,
chō-sêng tē-chân lap-o;
kòe-tō͘ khai-hoat soaⁿ-pho-tē,
hō͘ tē-kiû phòa-siùⁿ,
só͘-í kiàn-nā lo̍h chi̍t-ē-á hō͘,
to̍h cháu-soaⁿ,chò-tōa-chúi,
hō͘ chin chē lâng ka-phò-jîn-bông.
lēng-gōa,chhin-chhiūⁿ chio̍h-hòa kang-chhiúⁿ kah khì-chhia,ki-chhia só͘ pâi--chhut-lâi ê o͘-ian,
lán lâng kòe-tō͘ sú-iōng tiān-khì téng-téng,
tì-sú un-sek hāu-èng thê-koân,
chō-sêng tē-kiû loán-hòa;
tē-kiû loán-hòa,khì-hāu to̍h tāi-loān.
chit kúi nî,sè-kài koh-kok put-sî hoat-seng tōa chai-lān:
chhin-chhiūⁿ Ji̍t-pún ê tōa tē-tāng,
Tiong-kok ê hong-poe-soa,
Hui-chiu kok-ka ê khó-hōaⁿ,khiàm chúi,
che sī tāi-chū-jiân tùi lán thê-chhut chin tîm-tāng ê khòng-gī,
thê-chhíⁿ só͘-ū ê lâng:ím chúi tio̍h-ài su goân-thâu,
chia̍h kóe-chí tio̍h-ài pài chhiū-thâu.
m̄-thang phó͘ chhâ liâm tiam phó͘,
nā-bô,sī ē hāi lâng put hāi kí,
hāi-tio̍h ka-tī sí--o͘h!
só͘-í tī chia:góa siūⁿ-beh kah ta̍k-ke thó-lūn,
beh án-chóaⁿ chò-hóe lâi kiù tē-kiû?
ài tē-kiû,m̄-bián hoah kháu-hō,
sī ài ta̍k-ke chò-hóe lâi;
kiù tē-kiû,m̄-bián kéng sî-chūn,
lán hoah kiâⁿ to̍h kiâⁿ,
chhin-chhiūⁿ iû tiān kah chúi,
ài khiām-khiām-á iōng,
kán-tan ê chò-hoat to̍h sī:sòa-chhiú kìm chúi-tiān,
kiám-chió tiān-khì iōng-phín ê sú-iōng;
chhut-mn̂g ê sî,kiâⁿ-lō͘,ta̍h thih-bé ē kàu--ê,
lán to̍h mài chē chhia,
nā-bô,chē kong-chhia,chia̍t-ūn,hóe-chhia,
mā pí ka-tī sái-chhia khah khoân-pó;
koh-lâi to̍h sī chu-goân chài hôe-siu,
lán ài chò hó saⁿ ê"R",
to̍h sī reduce pùn-sò kiám liōng;
reuse chài lī-iōng,
chhin-chhiūⁿ phun-chúi iōng-lâi chhī ti,chò iú-ki pûi-liāu;
recycle hôe-siu chài chè-chō sin ê sán-phín,
thih-koàn-á,a-lú-mih,ia̍h-sī sok-ka,
pho-lí-lóng,chóa-lūi,lóng ē-tàng hôe-siu iông-tiāu chài chè-chō,
án-ne pùn-sò chū-jiân to̍h kiám liōng,
to̍h ē kiám-khin tùi tē-kiû ê u-jiám.
siōng bóe-chhiú,góa siūⁿ,
lán ài ke chèng chhiū-á lâi pó-hō͘ tē-kiû,
kā tē-kiû ê thô͘-soa khip tiâu--leh,
mā kā chúi chu-goân khip tiâu--leh!
Chèng-giâm hoat-su kóng:
un-sek hāu-èng sī tùi sim-sek hāu-èng lâi--ê.
góa siūⁿ,lán nā kòe kán-tan ê seng-oa̍h,
kiám-chió seng-oa̍h-tiong bô pit-iàu ê su-kiû,
to̍h ē-tàng chēng-hòa jîn-sim,
ē chai-iáⁿ sioh-hok ài bu̍t,
ta̍k-ke chò-hóe hiáng-èng chiat-lêng kiám-thòaⁿ ê ūn-tōng,
kā chit ê phòa-siùⁿ ê tē-kiû,
pó͘-thīⁿ--khí-lâi,
hō͘ i hoe-ho̍k khah oân-chéng ê bīn-māu,
hō͘ só͘-ū ê seng-bu̍t,
kè-sio̍k siū tē-kiû má-mah ê pó-hō͘,
ē-tàng kú-kú-tn̂g-tn̂g tī tē-kiû téng-bīn khiā tòa,seⁿ-thòaⁿ.
sòa-lo̍h-lâi khòaⁿ sin-tek-koān bîn-á-chài sì hō ê thiⁿ-khì
un-tō͘ cha̍p-saⁿ chì cha̍p-gō͘ tō͘,lo̍h-hō͘ ki-lu̍t pah-hun-chi-chhit-cha̍p
lâi-pin chhit-pah-peh-cha̍p hō chhiáⁿ-lâi sì hō kūi-tâi pān-lí
lóng-chóng chi̍t-pah-sì-cha̍p-chhit kho͘,chāu lí gō͘-cha̍p-saⁿ kho͘
kin-á-ji̍t sī la̍k-goe̍h cha̍p-káu,pài-it
góa ê hō͘-chiàu hō-bé sī sù pat pat sam sù sam khòng it khòng
gún-tau ê tiān-ōe hō-bé sī khòng sù sù kiú lio̍k jī kiú pat sù
i-tī it kiú kiú it nî chhut-sì
chhiáⁿ pang góa choán hun-ki ngó͘ chhit chhit chhit
Chhiáⁿ-mn̄g,Tiuⁿ--sin-seⁿ ū tī--leh--bô?
Sit-lé,i chit-má bô tī--leh.
I siáⁿ-mih sî ē tńg--lâi?
I liâm-mi ē tńg--lâi.Chhiáⁿ ji̍p-lâi chē--chi̍t-ē.
To-siā.Tiuⁿ thài-thài,
chhiáⁿ-mn̄g,hit ūi sī siáⁿ-mih lâng?Góa chhin-chhiūⁿ bat--i.
Hit ūi sī N̂g lāu-su.I tī lín ha̍k-hāu leh kà Tâi-gí.
I ê Eng-gí miâ sī siáⁿ-mi̍h?
Góa m̄ chai-iáⁿ,lí ē-sái kiò i N̂g lāu-su.
N̂g lāu-su,lí-hó.Góa sī Lîm Kok-kong.
Lîm--sian-siⁿ,lí-hó.Lí chit-má leh o̍h Tâi-gí,sī--bô?
Sī--lah.Tú-tú khai-sí leh o̍h.
Lîm--sian-siⁿ,chhiáⁿ chē.
To-siā.
Góa kā lí kài-siāu chi̍t ūi pêng-iú.Chit ūi sī Ngô͘ sió-chiá.
Ngô͘ sió-chiá,chit ūi sī Lîm--sian-siⁿ.
Lîm--sian-siⁿ,lí-hó.
Chhiáⁿ-mn̄g,hit ūi sian-siⁿ sī siáⁿ-mih lâng?
I sī góa ê tih-tih.I tī Tâi-oân-tāi-ha̍k leh tha̍k-chheh.
Chhiáⁿ-mn̄g,piān-só͘ tī tó-ūi?
O͘h!Tī hia.
chi̍t pō͘ chi̍t kha-ìn──góa ê bó-gí siá-chok keng-giām
chok-chiá:Tân Kim-sūn
si̍t-chāi kóng,lí nā mn̄g--góa:
sió-ha̍k chok-bûn téng-bīn"góa ê chì-goān"tàu-té sī siáⁿ?
góa láu-chá tō bē-kì liáu-liáu,
kan-na ē-tàng khéng-tēng kah chiòng-lâng kāng-khoán,
choa̍t-tùi bô khó-lêng hē-goān beh chiâⁿ-chò"Tâi-gí bûn-ha̍k chok-ka",
chit ê thiaⁿ to m̄ bat thiaⁿ-kòe ê thâu-hâm.
sui-jiân,
góa chū sè-hàn bûn-kho it-ti̍t lóng phēng lí-kho khah kiông,
put-jî-kò,góa pit-su iàu sêng-jīn,
ka-kī m̄ sī chi̍t ūi téng-chin tha̍k-chheh ê ha̍k-seng.
kah chin chē lâng sio-siāng,
lóng sī siá peh-kó͘ chok-bûn tōa-hàn ê gín-á.
góa mā bô chhin-chhiūⁿ chē-chē chok-ka kāng-khoán,
chū sè-hàn tō tha̍k phiàn sè-kài bûn-ha̍k bêng-tù,
mā m̄ sī lâng leh kóng ê"bûn-gē chheng-liân".
nā án-ne,
bô-tiāⁿ-tio̍h lí ē giâu-gî:
"chhin-chhiūⁿ lí chit khoán sian-thian put-chiok,hiō-thian sit-tiâu ê kha-siàu,
ná ū-hoat-tō͘ chhut kúi-nā pún chheh?"
sū-si̍t-siōng,
tī chiâⁿ-chò"Tâi-gí bûn-ha̍k chok-ka"chìn-chêng,
góa ê chì-goān sī ǹg-bāng ē-tàng piàn-sêng chi̍t ūi chí-hui choân-tiûⁿ ê tō-ián.
chóng--sī góa siong-sìn,
thiⁿ-kong-peh--á kā góa khan hiòng bó-gí chhòng-chok chit khu chhân-hn̂g,
tiāⁿ-tio̍h sī ài góa chhin-chhiūⁿ chi̍t chiah gōng-gû kāng-khoán,
phah-piàⁿ lê chit khu chió lâng khòaⁿ-kò͘ ê sîn-pì-tē.
góa Tâi-gí bûn-ha̍k chhòng-chok ê khí-tì,
sī it kiú kiú gō͘ nî beh óa saⁿ-cha̍p hòe chiah khai-sí.
thâu-chêng ū kóng--kòe:
góa bô pòaⁿ hāng bûn-gē chheng-liân só͘ ài kū-pī ê tiâu-kiāⁿ kah té-tì,
chí-ū chi̍t pō͘ chi̍t kha-ìn,
tau̍h-tau̍h-á hiòng-chiân kiâⁿ.
iā tiō sī kóng,
góa sī tùi Tâi-gí bûn-ha̍k chhòng-chok khí,
chiah chi̍t-tiám-chi̍t-tih khai-sí kiàn-li̍p góa ê bûn-ha̍k té-tì.
chho͘ khai-sí,
góa chin mî-nōa siu-chi̍p ē-tàng chhē-tio̍h ê Tâi-bûn khan-bu̍t kah Tâi-gí bûn-ha̍k choan chheh,
piān-nā the̍h kàu chhiú-thâu ê mi̍h-kiāⁿ,
góa lóng kā tòng-chò pó,
chi̍t jī chi̍t jī chim-chiok tha̍k,
ùi lāi-tiong khip-siu chi̍t-kóa êng-ióng-hun,
thang-hó chiâⁿ-chò ka-kī chhòng-chok ê pûi-té.
bô-jōa-kú liáu-āu,
hoat-hiān chi̍t hāng sū-si̍t:
sui-jiân tùi hia-ê khan-bu̍t kah chheh lāi-té,
ē-tàng chin kín o̍h-tio̍h Tâi-bûn iōng jī,
put-jî-kò,tī hit ê khám-chām,
Tâi-bûn chok-phín ê bûn-ha̍k-sèng láu-si̍t kóng chám-jiân-á put-chiok.
só͘-tì,góa khai-sí bé chi̍t-kóa pún-thó͘ ê Hôa-gí bûn-ha̍k chok-phín lâi tha̍k.
chhin-chhiūⁿ Sòng Te̍k-lâi,Lîm Siang-put,Lîm Iong-bín,Tân Koàn-ha̍k,Cheng Lí-hô,Cheng Tiāu-chèng téng lâng ê chhòng-chok-chi̍p,
ùi hit lāi-té khì ka-kiông ka-kī ê bûn-ha̍k té-tì.
tong kai-jiân,lo̍h-bóe mā bé bē chió sè-kài ū-miâ chok-ka ê bûn-ha̍k hoan-e̍k,
tńg-lâi pó͘-thīⁿ ka-kī khiàm-khoat ê bûn-ha̍k-sèng.
tō sī án-ne,
góa chi̍t pō͘ chi̍t kha-ìn ná tha̍k ná siá,ná siá ná tha̍k,
ba̍k chi̍t-ē nih,
í-keng sī chi̍t ūi chhòng-chok Tâi-gí bûn-ha̍k chhiau-kòe cha̍p-chhit tang ê tiong-liân-lâng.
chi̍t-lō͘ kiâⁿ--lâi,
che kî-tiong ê kiâm-sng-khó͘-chiáⁿ,
m̄ sī saⁿ nn̄g kù ōe ē-tàng kóng chheng-chhó.
góa ê chhòng-chok khí-tì,
hiān-tāi-si kah sòaⁿ-bûn liāng-iok tâng-chê khí-pō͘,
put-jî-kò,si ê liōng kah chit lóng tōa-tōa chhiau-kòe sòaⁿ-bûn.
kīn-nî lâi,chiām-chiām tâu-ji̍p sió-soat ê liān-si̍p kah chhòng-chok.
kàu-taⁿ,góa í-keng chhut-pán:
"tó-hiong si chêng","su-liām poe-kòe Ka-lâm pêng-goân",
"chi̍t châng bûn-ha̍k chhiū","chhun ji̍t tē-tô͘"téng sì pún Tâi-gí si-chi̍p,
chi̍t pún Tâi-gí sòaⁿ-bûn-chi̍p"Lōa Hô kè-ta̍t chi̍t-chheng kho͘"kah chi̍t pún Tâi-gí sió-soat-chi̍p"Formosa sî-khong ián-gī".
kīn-nî lâi,
hó-ūn tit-tio̍h Ngô͘ To̍k-liû bûn-ha̍k-chióng kah Lâm-êng bûn-ha̍k-chióng téng kúi-nā ê tē-hng bûn-ha̍k-chióng.
góa ē thê-khí chit hāng tāi-chì,
m̄ sī ūi-tio̍h tián-hong-sîn,
siōng chhiáⁿ tùi chi̍t ūi chhòng-chok-chiá lâi kóng,
bô-lūn tit-tio̍h jōa-chē chióng,
kóng thàu-té lóng sī hi miâ.
m̄-koh,ē-tang thàu-kòe chham-ka bûn-ha̍k-chióng ê kòe-têng,
kó͘-chhui ka-kī chhòng-chok khah chē mi̍h-kiāⁿ chhut--lâi.
in-ūi,chok-phín pún-sin tùi chhòng-chok-chiá lâi kóng,
tō sī siōng tōa ê un-sù.
kiâⁿ-kòe tn̂g-tn̂g ê Tâi-gí bûn-ha̍k lō͘,
lō͘--lí ê kong-kéng chhian-piàn-bān-hòa,
ū hoaⁿ-hí,ū kám-khài,
ûi-it bô piàn--ê sī hit lia̍p kian-koat ê chho͘-sim.
bī-lâi,bô-lūn chheⁿ kng ia̍h-sī goe̍h àm,
góa ē put-toān kā hit ki tūn pit bôa hō͘ chiam,
bô thêng chiàn-tàu.
Tiong-kok hû-hō leh chok-koài
Chok-chiá:Liāu Sūi-bêng
che nn̄g kò goe̍h,
Tâi-oân hoat-seng kúi-nā kiāⁿ tōa sin-bûn,
chhiūⁿ Tiong-tâi siân-sī ê chi̍p-thé chè-tō͘,
Tiong-kok Sòng Chhit-le̍k hiáⁿ-siōng-koán hong-pho,
í-ki̍p Miāu-thian siân-su ê lōe-bō͘ tōa kong-khai téng-téng.
piáu-bīn-siōng khòaⁿ--khí-lâi,
chit kóa sū-kiāⁿ ná-chhiūⁿ kan-na kah chong-kàu ū koan-hē,
sū-si̍t-siōng,ū Tiong-kok hû-hō leh chok-koài ê in-sò͘,
tān-sī kàu-taⁿ,
Tâi-oân siā-hōe iáu bô lâng ùi chit ê kak-tō͘ the̍h chhut-lâi thó-lūn,
ùi chia,lán tō ē-tàng liáu-kái Tâi-oân Tiong-kok-hòa ê thêng-tō͘ ū jōa-nī-á chhim.
chia-ê sin-bûn sū-kiāⁿ ū chi̍t ê kiōng-tông-tiám,
tō sī in lóng ūn-iōng Tiong-kok hû-hō leh soat-kàu.
Sòng Chhit-le̍k hiáⁿ-siōng hia̍p-hōe téng-thâu ka nn̄g jī"Tiong-kok",
kóng--ê lōe-iông sī siáⁿ-mih"Iông-bêng thiat-ha̍k","thian jîn ha̍p it",
iōng chēng-chō ê hong-sek ta̍t-kàu khui thian-gán,khòaⁿ-tio̍h ú-tiū hoat-kng-thé ê kéng-kài;
Miāu-thian siân-su sī kóng îⁿ--lah,kak--lah,
iōng chi̍t-kóa mi̍h--a pà--ê Tiong-kok thiu-siōng jī,
lâi biâu-siá"siân"ê kéng-kài;
Tiong-tâi siân-sī Ûi-kak hoat-su piáu-bīn-siōng káⁿ-ná khah chèng-phài,
iōng chiàⁿ-thóng pu̍t-keng ê tō-lí leh khai-sī,
m̄-koh sī chin chió lâng kéng-kak-tio̍h he mā sī lēng-gōa chi̍t chióng Tiong-kok hû-hō ê hòa-chong,
kah pu̍t-kàu goân-gī koh chha chi̍t tōa bā--leh.
chóng-kóng--chi̍t-kù,
in só͘ bē--ê m̄ sī siáⁿ-mih jîn-seng tō-lí,
put-jî-kò sī Tiong-kok hû-hō niā-niā.
Tiong-kok hû-hō siōng tiōng-iàu ê pō͘-hūn tō sī hàn-jī,
nā tùi hàn-jī ê te̍k-sek ū kéng-kak,
siong-sìn chiâⁿ chē Tiong-kok kè-ta̍t tō ē phò-kong.
hàn-jī ū nn̄g hāng te̍k-sek,
chi̍t hāng sī tan im-chat,
bô jī-hêng piàn-hòa,
iōng jī-hêng piáu-hiān jī-ì;
lēng-gōa chi̍t hāng sī bē-tàng iōng lâi piáu-ta̍t thiu-siōng koan-liām,
só͘-ū ê thiu-siōng koan-liām lóng sī án jī-bīn-siōng chò kái-soeh,
chhin-chhiūⁿ chi̍t jī"tō",
tō ū kúi-nā chióng ì-gī hong-hoat,goân-chek,tō-lō͘,chin-lí.
tō in-ūi án-ne,
hàn-jī keng-tián ū chin tōa ê kái-soeh khong-kan,
ka-siōng Tiong-kok-lâng ê ui-khoân chú-gī,
it-chhè siong-sìn sèng-jîn,hoat-su ê kóng-hoat,
oân-choân sit-khì sûn-chhùi ha̍k-lí thó-lūn ê khó-lêng-sèng,
bē-tàng ū cheng-khak ê gián-kiù,
chiah ē put-sî chhut-hiān chi̍t-kóa o͘-lok-bo̍k-chè ê hoat-su,siōng-su leh khi-phiàn siā-hōe.
nā tùi pu̍t-kàu-sú ū tām-po̍h-á liáu-kái ê lâng lóng chai-iáⁿ,
hu̍t-kàu ùi Ìn-tō͘ thoân ji̍p Tiong-kok liáu-āu,
tō oân-choân piàn-hêng--khì--ah.
in-ūi tùi hàn-jī ê iu-oa̍t-kám kah kiau-ngō͘ ê Tiong-hôa ì-sek,
Tiong-kok-lâng chiong só͘-ū thoân ji̍p ê hu̍t-kàu keng-tián lóng kā hoan-chò hàn-gí,
iōng Tiong-kok-lâng ê lí-kái kah hong-sek lâi kái-sek hu̍t-lí,
ē-sái kóng kui ê Tang-a hu̍t-kàu kho͘-á,
lóng sī kah hàn-jī bûn-hòa kho͘-á sio kiat-ha̍p--ê.
Bí-kok-lâng,Ji̍t-pún-lâng tùi chit khoán le̍k-sú sū-si̍t lóng ū kéng-kak,
gián-kiù hàn-gí pu̍t-keng ê sî lóng chin sió-sim,
kiaⁿ khì hō͘ Tiong-kok bûn-hòa kè-ta̍t-koan chhōa oai--khì.
Tâi-oân-lâng khiàm-khoat chit khoán kéng-kak,
che sī chin gûi-hiám ê tài-chì.
khiā tī Tâi-gí-bûn ūn-tōng ê kak-tō͘,
góa jīn-ûi ū su-iàu chioh chit pho sin-bûn kì-sū,
thê-chhutê khòaⁿ-hoat,
thê-chhéⁿ Tâi-oân-lâng ná beh ū chheng-chhéⁿ ê Tâi-oân ì-sek,
eng-kai ài siūⁿ pān-hoat chá chi̍t ji̍t thoat-lī hàn-jī ê gûi-hāi,
siōng bô mā ài liáu-kái hàn-jī bûn-hòa ê bú-tâi,
nā bô kéng-kak,
lán tō ē tiāⁿ-tiāⁿ khòaⁿ-tio̍h Tiong-kok hû-hō leh chok-koài.
sîn-kî ê gí-giân n̂g-kim-kî
chok-chiá:Chiúⁿ Ji̍t-êng
pún-bûn ê chú-kak sī chi̍t ê gín-á,
góa seng mài kóng sī siáng,
hoān-sè chiâⁿ chē lâng lóng siūⁿ ū.
m̄-koh iáu-sī lâu hō͘ ta̍k-ke ioh khah chhù-bī,
só͘-í chiām-sî kā kiò-chò"Ka-pi".
hit kang,
Kim-hoa lāu-su beh chhiáⁿ Ka-pi lo̍k-im,
góa pôe i khì.
ē-po͘ nn̄g tiám kàu in tau,
pún-té àn-sǹg chi̍t tiám-cheng tō ē-tàng lo̍k hó.
siūⁿ-bē-kàu góa kah in a-kong kóng-ōe ē tâu-ki,
soah chi̍t kóng sì tiám-cheng,
kàu la̍k tiám chiah kò-sî.
tī"kiō-á"ê thang-á-piⁿ ia̍t-chhiú kò-sî ê sî,
thiaⁿ-tio̍h chi̍t kù chha-put-to jī-cha̍p tang m̄ bat thiaⁿ--kòe ê ōe:
"an-choân khah iàu-kín--o͘h!"
lín ioh chit kù ōe sī siáng kóng--ê.
sī a-kong?a-má?
ia̍h-sī chhù-piⁿ ê a-peh?
lóng m̄-tio̍h,
sī Ka-pi!
Ka-pi gâu kóng-ōe chá tiō chai,
góa khòaⁿ i chit-má iá-bē sì hòe,
tō ē-hiáu saⁿ chióng ōe,
lēng-kang koh o̍h-tio̍h Eng-gí,Hôa-gí,
góa kā ī-chhek,
sió-ha̍k saⁿ-nî chìn-chêng eng-kai ē-hiáu gō͘ chióng ōe--ah.
siūⁿ-bē-kàu m̄-bián kàu sió-ha̍k saⁿ-nî,
i ka-siōng Ji̍t-gí,
í-keng ē-hiáu la̍k chióng--ah!
m̄-nā án-ne,
Tâi-gí koh kóng kah hiah-nī"liàn-tńg".
tong-jiân gín-á chhong-bêng iā ū,
m̄-koh pē-bó kah a-kong,a-má koan-liām chèng-khak,
chiah-sī tiōng-iàu goân-in.
che kah gí-giân ha̍k-ka ê lūn-tiám tú-hó hû-ha̍p.
in tau ū la̍k chióng gí-giân chu-goân,
tong-jiân pí it-poaⁿ ê ka-têng khah chē.
m̄-koh,
tī Tâi-oân,
ū nn̄g saⁿ chióng gí-giân chu-goân--ê mā chin phó͘-phiàn,
khiok-sī tōa-pō͘-hūn kà chhut kan-na ē-hiáu Hôa-gí ê gín-á.
só͘-í gí-giân chu-goân chē ū i ê hong-piān,
m̄-koh m̄ sī chú-in,
tiōng-tiám sī ka-tiúⁿ ū gí-giân ì-sek--bô?
ka-tiúⁿ kám chai-iáⁿ siān iōng in ê chu-goân?
In nā chai-iáⁿ Ka-pi sī chin khin-sang o̍h-tio̍h chit la̍k chióng gí-giân--ê,
khó-lêng kèng-ka ì-gōa.
thâu saⁿ chióng gí-giân sī bó-gí,
chhù-lāi ê lâng kan-na kah i kóng bó-gí,
i tō o̍h--tio̍h--ah!
bô ke khai sî-kan,
ia̍h-sī ke khai-chîⁿ,
mā m̄-bián chài chhut chài ji̍p khì pó͘-si̍p.
chhù--lí Hôa-gí lóng bô kà,
sī chhù-piⁿ ê gín-á kà--ê!
thiaⁿ--khí-lâi koài-kî,
hia-ê gín-á liân bó-gí to bô o̍h,
sī-án-chóaⁿ ē-hiáu kà Ka-pi Hôa-gí?
che sī chin--ê,
hia-ê gín-á ê ka-tiúⁿ chin úi-tāi,
hòng-khì kà-kiáⁿ kóng bó-gí,
khiok-sī jīn-chin kà-kiáⁿ kóng Hôa-gí,
hō͘ in ē-tàng ū ki-hōe lâi kà Ka-pi Hôa-gí,
hi-seng ka-kī gín-á lâi sêng-chiū pa̍t-lâng--ê mā sǹg úi-tāi.
chit khoán ōe kóng--khí-lâi khek-po̍k,
m̄-koh sū-si̍t hoat-tián tō sī án-ne.
Ka-pi ê a-kong kan-na chhōa i khì kong-hn̂g chhit-thô,
Ka-pi khòaⁿ-tio̍h gín-á-phōaⁿ,
tō óa-khì kah in sńg,
hia--ê eng-kai kóng bó-gí ê gín-á lóng kah i kóng Hôa-gí,
só͘-í Ka-pi chū-jiân o̍h--tio̍h.
che kah it-poaⁿ-lâng ê khòaⁿ-hoat bô kâng,
ū bē-chió lâng jīn-ûi,
o̍h bó-gí ē éng-hióng Hôa-gí ha̍k-si̍p,
m̄-koh Ka-pi ê lē chèng-bêng oân-choân bô siū éng-hióng.
hoān-sè ū lâng ē mn̄g:
"sī-án-chóaⁿ pêⁿ-pêⁿ tàu-tīn sńg,
Ka-pi ē o̍h-tio̍h pa̍t ê gín-á ê Hôa-gí,
pa̍t ê gín-á khiok bô àn Ka-pi hia o̍h-tio̍h bó-gí?"
che tio̍h-ài mn̄g gín-á ê a-kong,a-má--ah.
Ji̍t-gí kah Eng-gí sī khòaⁿ tiān-sī o̍h--ê,
a-kong pôe i khòaⁿ.
khòaⁿ-liáu,kong-sun-á ē thó-lūn kio̍k-chêng,
m̄-nā o̍h-tio̍h gí-giân,
kong-sun-á kám-chêng mā hó kah hông him-siān.
a-kong koh chin iōng-sim,
i sui-bóng ē-hiáu Ji̍t-gí,
m̄-koh khiam chheng ka-kī m̄ sī piau-chún ê Tang-kiaⁿ-im,
só͘-í chhiàⁿ ka-kàu lâi kà,
ka-kàu lâi chhù--lí,
tong-jiân Ka-pi bē khiàm-se̍k.
Ka-pi chit-má iá-bē sì hòe,
gí-giân lêng-le̍k nā chiàu án-ne hoat-tián--loeh,
kàu chhit hòe n̂g-kim kî-bóe,
m̄ chai koh ē-hiáu kúi chióng gí-giân?
m̄-koh Tâi-oân siū"to̍k-chun Hôa-gí"ê éng-hióng,
khó-lêng ū gí-kéng ui-sok ê būn-tê.
gí-giân ha̍k-ka chá tiō kóng--kòe:
"gín-á tī n̂g-kim-kî o̍h gí-giân,
ná-chhiūⁿ khioh--tio̍h."
n̂g-kim-kî sī chhit hòe í-chêng.
àn Ka-pi chia lâi ìn-chèng,
hui-siông chèng-khak.
khó-sioh Tâi-oân ê ka-tiúⁿ hòng-khì chit ê bián-chîⁿ(séng-chîⁿ)ê ki-hōe,
hi-seng ka-kī ê kiông hāng(bó-gí),
khì sêng-chiū pa̍t-lâng ê chu-goân(Hôa-gí),
sī gōng ia̍h-sī sim-heng khoah?
Seng-oa̍h Tùi-ōe
Bûn-chiong it
Bûn-chiong jī
sòa-lo̍h-lâi khòaⁿ tâi-tiong chhī bîn-á-chài jī-cha̍p-it hō ê thiⁿ-khì
un-tō͘ cha̍p-jī chì cha̍p-sì tō͘,lo̍h-hō͘ ki-lu̍t cha̍p%
lâi-pin káu-pah-jī-cha̍p-chhit hō chhiáⁿ-lâi cha̍p-jī hō kūi-tâi pān-lí
lóng-chóng nn̄g-pah-sì-cha̍p-jī kho͘,chāu lí gō͘-cha̍p-peh kho͘
kin-á-li̍t sī cha̍p-goe̍h cha̍p-it,pài-sì
góa ê hō͘-chiàu hō-bé sī jī it jī sù kiú khòng jī pat sam
gún-tau ê tiān-ōe hō-bé sī khòng pat kiú it lio̍k kiú chhit kiú pat
i-tī it kiú sù ngó͘ nî chhut-sì
chhiáⁿ pang góa choán hun-ki sam khòng lio̍k khòng
Chhiáⁿ-mn̄g,chhiau-kip chhī-tiûⁿ ū leh bē ke-nn̄g--bô?
Góa m̄ chai-iáⁿ.
lán lâi-khì Bûn-hòa-lō͘ khòaⁿ-māi--leh,hó--bô?
Hó.
Hit pêng ū chin chē keng tiàm.
O͘h,chia ū mī-pau-tiàm.Góa siūⁿ beh bé chi̍t ki sio̍k-pháng.
Hó--ah.
Góa iā beh bé ke-nn̄g.Beh khì tó-ūi bé?
Lán lâi-khì tùi-bīn hit keng tiàm-á bé.
Lán chit-má kòe lâi-khì tùi-bīn,hó--bô?
Sè-lī!Chia chhia chin chē.Kiâⁿ khah kín--leh!
Góa bé chi̍t kin ke-nn̄g--ah.
Keh-piah hit keng ū leh bē bí.Lí beh bé--bô?
Beh.Lí siūⁿ gō͘ kin ū kàu--bô?
Ū.Lí iá ài bé siáⁿ-mi̍h--bô?
Góa beh koh bé bah.
Lí sī beh bé ke-bah,ti-bah a̍h-sī gû-bah?
góa beh bé ti-bah.
Thâu-ke,chit khóaⁿ--ê,chi̍t kin gōa chē?
Hit khóaⁿ--ê,chi̍t kin pah-it.
Góa beh bé pòaⁿ kin.
Chit tè,hó--bô?La̍k-cha̍p-gō͘ kho͘ niā-niā.
Hó.Pài-thok lí kā góa ká-ká--leh.
Góa sûi-sî kā lí ká.
Chi̍t pah kho͘ hō͘ lí chāu.
Saⁿ-cha̍p-gō͘ kho͘ chāu--lí.
gún má-mah kóng i chit-sì-lâng tē-it kái khòaⁿ bat góa siá ê jī
chok-chiá:Chiúⁿ Ji̍t-êng
bûn-chiuⁿ ê phian-miâ,
khah hán lâng iōng kah chiah-nī tn̂g--ê,
m̄-koh beh kóng chit chân tāi,
it-tēng chi̍t jī tiō bē-sái séng.
che sī chòe-kīn chham-ka chi̍t ê Pe̍h-ōe-jī ê gián-kiù-àn,
khì ka-têng hóng-tâm ê sî,
siū hóng-tâm-chiá ê kiáⁿ kóng ê ōe.
bó-kiáⁿ koan-hē kám m̄ sī siōng chhim--ê?
lāu-bú mā m̄ sī m̄ bat-jī,
sī-án-chóaⁿ lāu-bú kàu kiáⁿ tha̍k tāi-ha̍k chiah khòaⁿ bat kiáⁿ siá ê jī?
chit ê chò lāu-bú--ê sui-bóng bat Pe̍h-ōe-jī m̄-koh m̄ bat hàn-jī,
chiàu thoân-thóng ê kiò-hoat iá-sī"chheⁿ-mê-gû".
hāu-seⁿ siá-jī lāu-bú khòaⁿ bô,
sui-jiân koài-koài,
m̄-koh chit chióng hiān-siōng,
tī kòe-khì chiâⁿ chē,
chit-má mā iah bē-chió.
kám-kak kî-koài--ê sī má-mah pún-lâi khòaⁿ bô in kiáⁿ ê jī,
sī-án-chóaⁿ pìⁿ khòaⁿ bat.
goân-lâi sī in kiáⁿ iōng Pe̍h-ōe-jī siá!
chit ê chò kiáⁿ--ê chit-ma sī kok-sió ê chú-jīm,
tha̍k tāi-ha̍k ê sî kah lâng khì o̍h-tio̍h Pe̍h-ōe-jī.
ū chi̍t kái beh khì Pîn-tong chìn-chêng,
má-mah bô tī--leh,
siūⁿ-kóng i bat Pe̍h-ōe-jī,
tiō iōng Pe̍h-ōe-jī lâu lī-tiâu kā lāu-bú kóng.
tán Pîn-tong tńg--lâi,
in má-mah tùi i kóng:
"góa chit-sì-lâng tē-it kái khòaⁿ bat lí siá ê jī."
thê-khí chit tōaⁿ óng-sū,
ta̍k ê kám-kak chiâⁿ chhù-bī lóng chhiò--chhut-lâi.
m̄-koh,ū sî-kan liâu-liâu-á siūⁿ,
soah ū chi̍t-tiám-á sim-sng kah oàn-chheh.
bó-á-kiáⁿ hiah-nī chhin ê lâng,
lāu-bú mā bat Pe̍h-ōe-jī,
m̄ sī"chheⁿ-mê-gû",
soah tú-tio̍h chū-chheng"pau-iông-sèng"tōa ê hàn bûn-hòa bô pau-iông sim,
hō͘ chit tùi bó-á-kiáⁿ,
bōe-tàng o̍h-tio̍h kāng-khoán ê jī.
hō͘-siong bô bûn-jī kau-liû,
kàu chò kiáⁿ--ê ka-tī khì o̍h-tio̍h Pe̍h-ōe-jī,
lāu-bú chiah tē-it kái khòaⁿ bat kiáⁿ siá ê jī.
siōng súi ê cha-bó͘
chok-chiá:Nâ Chhun-sūi
lāu-peng kā góa pò,
sé-saⁿ bián hoân-ló,
A-hiong hō͘ lí khò,
phāng-thīⁿ bô chha-chhò.
kut-la̍t it-ti̍t chò,
chiòng-lâng lóng leh po,
kó͘-ì seng-lí hó,
put-sî lâng khó-khó.
khek-pôaⁿ pàng leh gô,
kui keng a-peng-ko,
piah-téng hoe-kô-kô,
kià ùi Tâi-oân tó.
kì-tì ū chi̍t thò,
tú-tio̍h chîⁿ tiō thó,
sia-siàu m̄ bat tó,
bô lâng hiâm lo-so
hù-kīn chiâu a-pô,
siàu-liân chhōe lóng bô,
kan-na i chi̍t ê,
bōe-su lán tōa-só.
sin-châi bô gōa-lò,
thé-keh chha-put-to,
bóng khoe chún chhit-thô,
bô hî hê mā hó.
óa tī pō͘-tūi ê piⁿ--á,
ùi iâⁿ-khu kiâⁿ--chhut-lâi sī gō͘ hun-cheng niâ.
góa lâi ê tē-jī kang,
thàn kóng bián khiā-ōe-peng,bián choh-sit ê làng chām,
soan chhut-lâi iâⁿ-gōa bóng kiâⁿ bóng sô,
chiah chai-iáⁿ Kim-mn̂g iáu-ū chit khoán láu-peh-sìⁿ leh khiā-ke ê chng-kha só͘-chāi.
kúi tè khàm chúi-nî hiā,
iōng chng-á khōng--ê kē-chhù-á,
lang-lang lóng bô sio-liân,
mn̂g-sìⁿ lóng phah khui-khui,
lāi-té ê ke-si-thâu bô kóng kài pho͘-pâi,
chhin-chhiūⁿ chhāi sîn-bêng kong-má ê ang-kè-toh,pat-sian-chhái,phòng-í,tê-kí,tiān-sī,liăn-chí-kuh...,
chia--ê khòaⁿ ē tio̍h ê chong-siat kah lán Tâi-oân ê chng-kha chhù-á,
sió-khóa ē pí-phēng--tit;
ta̍k keng ke-kiám lóng khòaⁿ-tio̍h chi̍t nn̄g ê chiâu sī se-thâu-chang ê lāu a-pô chē tī têng-á-kha khai-káng,
tian-tò cha-po͘-lâng lóng m̄ chai cháu khì toh,
liâm pòaⁿ ê iáⁿ-chiah to bô khòaⁿ--tio̍h;
kiâⁿ chi̍t liàn-tńg thàu,
lóng sī khiā-ke ê bîn-ke-chhù,
bô lâng leh chò-seng-lí,bē mi̍h-kiāⁿ;
hiông-hiông kiâⁿ ùi chi̍t tiâu e̍h-e̍h--á bē siám-sin--tit ê bô-bóe-hāng,
chiah iáⁿ-tio̍h chi̍t keng lāi-té ū nn̄g tâi tōng-kiû-chhn̂g,
gōa-kháu bô tiàu khăn-páng ê tiàm-á;
óa khì mn̄g lāi-té ê chhù-chú,
chiah chai-iáⁿ sńg chi̍t chhê gō͘ kho͘ koh tio̍h-ài ka-tī kì hun,
kan-na chi̍t tah ê seng-lí-tiûⁿ.
chhù-chêng āu-piah ê thô͘-lō͘,hāng-koán,
lóng bô tú kah pòaⁿ ê lâng;
ah nā siōng tōa thong ê tá-má-ka-lō͘,
ke̍k-ke sī nn̄g chiah kè-thêng-chhia ē sio-siám--tit,
èng-kai bô chiūⁿ sì bí khoah chiah tio̍h,
ū chhāi chi̍t ki thih chò--ê,
tē-hō-miâ siáê kong-kiōng khì-chhia pâi-á,
góa khiā tī hia siòng chi̍t-khùn,
iā bô khoàiⁿ kah pòaⁿ chiah chhia lâi,
chiàu án-ne lâi ioh,
iah sǹg-sī iap-thiap ê chháu-tē só͘-chāi,
seⁿ-sêng tiō bô kúi ê lâng tī chia chhut-ji̍p.
se̍h kah chha-put-to beh thàu--ah,
khòaⁿ kóng iah chá-chá,
góa koh oat tńg-khì tōng nn̄g chhê-á kiû,
sńg soah,
jîm cha̍p kho͘ hō͘ chhù-chú,
góa tiō cháu--ah.
thiàu kang,
góa khêng chi̍t-kóa tī Ko-hiông Siū-san thè-ōaⁿ--lo̍h-lâi ê kun-ho̍k,
khû tī chúi-chô-á-kha thōa-saⁿ,
ū lâng óa lâi mn̄g kóng:
"Ēⁿ...lí káⁿ-ná sī téng-ji̍t-á sin-lâi--ê,sī--m̄?"
"Hēⁿ--ah;thâu-bóe kang chóng sǹg,chiah lâi saⁿ kang..."
góa taⁿ thâu koh sūn-sòa khiā khí-lâi kóng:
"lí sī án-chóaⁿ khòaⁿ--ê?"
"seng chhéng-kàu lí kùi-sèⁿ,kúi the--ê?"
i chhēng chi̍t su sé kah kiōng-beh thùn-sek,
m̄-koh mê-kak ut kàu chhio-chhio-chhio ê kun-ho̍k,
chhun-chhiú khiā lâi góa ê bīn-thâu-chêng beh ak.
"Nâ..."
ná kā chhiú-tê-á chhit hō͘ ta thang ak-chhiú,
ná koh kóng:"Kiú chhit kiú the--ê."
"sī án-ne--lah,Nâ--sian-siⁿ...
chia-ê lāu-peng,
bô lâng ka-tī sé-saⁿ--ê;
nā ū,tiō sī sin-chiáu-á!"
"bô lâng ka-tī sé-saⁿ?"
góa ū tām-po̍h-á hòⁿ-hiân tiō koh mn̄g:
"lí sī kóng chia ū thè lâng sé-saⁿ ê só͘-chāi,sī--m̄?"
"iâⁿ-pâng gōa-kháu êhia tiō ū--ah,
góa sin-khu chit su tiō sī hia ut--ê;
khui chi̍t-si-á chîⁿ niâ,
tō bián kan-khó͘ chè kòa,
chò cha-bó͘-lâng ke-lé!"
"cha-hng góa ū khì hia se̍h,
káⁿ-ná bô ê khoán?"
"án-ne lí kiâⁿ bô-kàu thàu...
góa pò--lí;
tùi tōng-kiû-keng ê āu-piah kau chhut--khì,
pōng-tio̍h chi̍t tiâu saⁿ chhe hāng-á,
oat chiàⁿ-pêng ji̍p--khì,
tiō khòaⁿ--tio̍h--ah."
"to-siā--lí,
ū-êng góa ē koh khì chhōe"
"ke kiâⁿ--kúi-pō͘-á,
it-tēng chhōe ē tio̍h...
kóng kàu chia tiō hó,
ah bô góa seng sit-lé..."
(āu kî sòa-chiap)
kòe-khì bat hàn-jī ê lâng chió,
só͘-í tiúⁿ-ló kàu-hōe soan-kàu-su tiō iōng Lô-má-jī hoan-e̍k sèng-keng,sèng-chheh,
koh kà sìn-tô͘ bat-jī lâi tha̍k,
in kā chit chióng jī kiò Pe̍h-ōe-jī,
mā kiò-chòe kàu-hōe Lô-má-jī.
in-ūi beh khòaⁿ bat sèng-keng,
sìn kàu ê ka-têng sè-hàn tiō ē hō͘ gín-á o̍h Pe̍h-ōe-jī,
chhiūⁿ lán kóng-tio̍h chit ê chú-jīm,
sè-hàn ê sî in chhù ia̍h-sī kàu-hōe èng-kai ē kà i Pe̍h-ōe-jī,
Pe̍h-ōe-jī koh hó o̍h,
thong-siông m̄-bián chi̍t tang tiō ē,
sī-án-chóaⁿ i bô o̍h--tio̍h?
che sī gōa-lâi chèng-koân kiông ka gí-giân pà-koân tī Tâi-oân-lâng sin-siōng ê kiat-kó,
che tiō sī sú lâng oàn-chheh ê só͘-chāi.
jī-chiàn chiàn-āu,
iân-sio̍k hàn bûn-hòa ê kok-bîn chèng-hú,
beh chiong Tâi-oân-lâng ê kì-tì sé--khì,
chi̍t-hong-bīn kiông sak Hôa-gí,
chi̍t-hong-bīn kìm-chí kóng Tâi-oân bó-gí,
gín-á ji̍p-ha̍k tiō o̍h"kok-gí",
chiām-chiām bōe-hiáu kóng bú-gí.
su-siá Tâi-gú ê Pe̍h-ōe-jī chū-jiân tiō tòe leh bô o̍h.
lāu-bú tiō án-ne kàu chò kiáⁿ--ê o̍h-tio̍h Pe̍h-ōe-jī,
chiah khòaⁿ bat kiáⁿ siá ê jī.
nā bô kok-bîn chèng-hú ê ap-pek,
tióng-ló kàu-hōe hōe-iú ê gín-á chū sè-hàn tiō ē o̍h-tio̍h Pe̍h-ōe-jī,
soah in-ūi gí-giân pà-khoân,
bú-á-kiáⁿ hō͘-siong oan-óng chò jī-cha̍p tang ê"chheⁿ-mê-gû".
chit-má Tâi-oân gín-á lóng bô o̍h Pe̍h-ōe-jī,
mā chiām-chiām bōe-hiáu kóng bú-gí,
"Tâi-oân"ê miâ chiām-chiām hō͘"Tiong-hôa-bîn-kok"chhú-tāi.
kìm bú-gí khòaⁿ khí-lâi bô lâu-hoeh,
bô thâi-lâng,
m̄-koh í-keng giâm-tiōng kā Tâi-oân bîn-cho̍k,bûn-hòa phah tio̍h-siong,
chit-má kè-sio̍k beh thâi-sí"Tâi-oân".
kòe-khì gōa-chē chó͘-sun-á in-ūi sit-khì bó-gí,
hō͘-siong kóng bô ōe,
siā-hōe-siōng,seng-oa̍h-siōng sún-sit lōa-chē hong-piān,chhin-chêng,lī-ek,chun-giâm,kèng-cheng-le̍k,
cho-siū chit chióng put-kong-put-gī ê tùi-thāi,
Tâi-oân-lâng kám goān-ì thun-lún?
bó-gí m̄ sī siong-phín,
bōe-tàng kéng hó bái,
hô-hóng Tâi-gí pēng bô bái.
sī hông phah tio̍h-siong,
soah hông tòng-chòe bô-lō͘-iōng.
lán siūⁿ khòaⁿ-māi,
chhin-lâng nā hō͘ thó͘-húi phah tio̍h-siong,
sī sàng-i a̍h-sī chò i sí;
sī khì thó kong-tō,
a̍h-sī tòe thó͘-húi koh kā chhin-lâng chàm--nn̄g-kha.
chit-má bó-gí hō͘ kiông-koân phah tāng-siong,
lí beh án-chóaⁿ chò?
sòa-lo̍h-lâi khòaⁿ ka-gī-koān bîn-á-chài cha̍p-sì hō ê thiⁿ-khì
un-tō͘ jī-jī chì jī-chhit tō͘,lo̍h-hō͘ ki-lu̍t peh-cha̍p%
lâi-pin sì-pah-saⁿ-cha̍p-sì hō chhiáⁿ-lâi chhit hō kūi-tâi pān-lí
lóng-chóng káu-pah-chhit-cha̍p-káu kho͘,chāu lí jī-cha̍p-it kho͘
kin-á-gi̍t sī cha̍p-it-goe̍h gī lio̍k,pài-la̍k
góa ê hō͘-chiàu hō-bé sī ngó͘ chhit ngó͘ pat sam ngó͘ jī kiú ngó͘
gún-tau ê tiān-ōe hō-bé sī khòng sam kiú gī kiú it chhit sam it
i-tī it kiú ngó͘ kiú nî chhut-sì
chhiáⁿ pang góa choán hun-ki sam lio̍k lio̍k lio̍k
Chhiáⁿ-mn̄g,lí tòa tī tó-ūi?
Góa tòa tī Tiong-san-pak-lō͘.
Sī tī Tâi-oân-tāi-ha̍k ê hū-kīn,sī--bô?
M̄-sī,sī tī hóe-chhia-thâu ê tùi-bīn.
Chū-chí tī tó-ūi?
Tiong-san-pak-lō͘ it tōaⁿ,cha̍p-jī hāng,jī lōng,saⁿ-pah-khòng-sì hō,jī lâu.
Lîm--sin-seⁿ,chhiáⁿ-mn̄g,lí tòa Tâi-pak siáⁿ-mih só͘-chāi?
Góa bô tòa Tâi-pak,góa tòa Ko-hiông.
Ko-hiông siáⁿ-mih lō͘?
Chū-kiông ke,TLI gí-giân ha̍k-hāu ê āu-piah.
Lín tau sī tī Bí-kok siáⁿ-mih só͘-chāi?
Goán tau tī Niú-iok.
thè-hiu kah thoân-sêng
chok-chiá:Tân Êng-têng
"lí thè-hiu--bōe?"
chū kúi nî chêng tiō chi̍t-sì-kè hō͘ tú--tio̍h ê lâng mn̄g-khí,
m̄-koán i sī se̍k-sāi--ê,
ia̍h-sī chho͘-kìⁿ-bīn--ê,
tì-sú hō͘ góa sù-siông hoâi-gî ka-tī ê gōa-piáu,
kám chiâⁿ-si̍t lāu-mo͘h-mo͘h--ah.
āu--lâi khòaⁿ tòa kong-bū ki-kò͘ ê tông-o̍h,
sûi-ê tī-leh thè-hiu chia̍h-ka-tī,
chiah lú lâi lú koàn-sì hō͘ lâng mn̄g án-ne.
"thèng-hāu thiⁿ-kng,tán koh chhut gi̍t-thâu?"
saⁿ-cha̍p-gō͘ nî lâi kong-si sūn-sūn--á,
kó͘-tong ke-kiám ū chia̍h-âng,
ta̍k-ke tō lóng tiām-tiām kòe-gi̍t-chí.
chit kúi cha̍p nî lâi,
kong-si ē-tit tòe khoân-kéng ê piàn-chhian,
tī keng-êng-siōng koan-kiān ê piàn-hoa chìn-chêng,
chò kúi-nā pái koat-tēng-sèng ê kái-piàn,
pí-lūn,tī peh-cha̍p-la̍k nî kha-tau kā goân-pún nn̄g keng kong-si,
thiah-chò āu--lâi chiâⁿ-chò chhit keng hām chi̍t keng tiān-náu kong-si,
lēng-gōa hùn-khoah khì kàu Siōng-hái,Tang-oán nn̄g ê chi-tiám,
koh chú-tō choân-kok jī-cha̍p-sì keng tông-gia̍p,
ha̍p-chu tāi-lí Hân-kok Samsung ê sán-phín.
hō͘ oân-kang kong-si kó͘-tu thang chò thâu-ke,
chiâⁿ-chò bó kong-si ê koan-hē khì-gia̍p,
chit chióng liân-bêng koan-hē khì-gia̍p ê hoàn-bē cho͘-chit,
sī thâu-chi̍t-chân beh èng-hù hit-tong-sî siong-gia̍p bô͘-sek ê kái-piàn,
che tō sī kā kong-si hun-lia̍t,tōa-hok sok-sió kui-bô͘,
siàu-siūⁿ beh chhòng-chō kong-si ka-pōe siau-siū hām thê-seng ho̍k-bū chit-liōng ê chò-hoat.
siūⁿ-bē-kàu gún tāi-lí sán-phín ê kang-tiûⁿ,
chu-kim hō͘ gōa-lâi gi̍p-chhim ê tâu-ki-kheh iah kah chheng-khì-liu-liu,
hām kut-thâu tō khè--khì.
thoa chi̍t-chām-á,
i sò͘-cha̍p nî kiàn-li̍p,ū sè-kài ti-miâ-tō͘ ê sán-phín,
chŏaⁿ tī chhī-tiûⁿ siau-sit--khì,
lō͘-bóe-chhiú gún chit ê siau-siū ho̍k-bū liân-bêng ê cho͘-chit mā tòe leh sì-sòaⁿ--khì.
chū án-ne-siⁿ,
kúi-nā nî kòe--ah,
kong-si tó-kiu tòng-tiām,
keng-êng-chiá ê sim-thài tò-thè-lu,oân-kang thàn-iūⁿ tán beh thè-hiu,
liâng-sè liâng-sè,
hō͘ kong-si sò͘-cha̍p nî hoat-tián ê thé-chè chiâⁿ-chò pau-ho̍k-á,
sêng-se̍k ê keng-êng ê keng-giām chiâⁿ-chò bô ha̍h sî-sè ê chiòng-gāi.
sió-khóa-á chò,
chi̍t kang kòe chi̍t kang,
àn thâu-ke kàu sin-lô lóng án-ne-siⁿ,
khòaⁿ bōe tio̍h tang-sî ē-tit thiⁿ-kng kah gi̍t-thâu koh-chài chhut-lâi ê oán-kéng.
só͘-tì,góa beh án-chóaⁿ thè-chhut kong-si,
hō͘ ē-kha-chhiú kè-sio̍k iōng koh-khah kē ê sêng-pún,
mài pa̍k tī goân-pún ê su-ûi,thé-chè,
ē-tit iân-sio̍k chū-pún ê kheh-hō͘,
lī-iōng sêng-se̍k ê ki-su̍t chū-chú khì hoat-hui,
thang hû-ha̍p chit ê hâng-gia̍p"thâu-ke kiam sin-lô"ê te̍k-sek,
thang ū kēng-cheng-le̍k,
tō chiâⁿ-chò góa chit kúi nî lâi,
put-sî tī thâu-khak-óaⁿ-té leh siūⁿ ê tāi-chì.
choán-hêng chèng-gī bô eng-kai ū"hô-kái"ê thāi-tō͘
chok-chiá:Chiúⁿ Gi̍t-êng
chèng-gī ê tùi-bīn sī siâ-ok,
bīn-tùi siâ-ok,
tōa-pō͘-hūn ê lâng lóng ē ǹg-bāng kong-khoân-le̍k ū kàu-la̍t kā siau-tû.
m̄-chiah tī bûn-chiuⁿ,mûi-thé chhiâng-chāi ē-tàng khòaⁿ-tio̍h"chèng-gī chi kiàm"chit khoán ê iōng-sû,
iōng"kiàm"lâi kiông-tiāu chèng-gī ê le̍k-liōng,
hoán-èng lâng"tî ok bū chīn"ê kî-thāi.
tiō sǹg hu̍t-kàu,
pún sī kiông-tiāu chû-pi tì-hūi,
mā ū"nō͘ ba̍k kim-kong"chò hō͘-hoat.
chèng-gī bô chhiâu-chhe̍k ê khong-kan,
só͘-í beh chip-hêng choán-hêng chèng-gī,
bô eng-kai ū"hô-kái"ê thāi-tō͘.
chit-má Chhòa chóng-thóng kèng-giân kóng choán-hêng chèng-gī ê thāi-tō͘ sī"chin-siòng,kong-gī,hô-kái",
che kah hông thê-miâ ê chhiok-chìn choán-hêng chèng-gī úi-oân-hōe chú-úi n̂g--sin-seⁿ ê kóng-hoat it-tì,
khó-kiàn"chin-siòng,kong-gī,hô-kái"che sī in chin-chiàⁿ ê thāi-tō͘.
góa m̄ sī kóng choán-hêng chèng-gī bē-sái"hô-kái",
m̄-koh"hô-kái"sī siū-hāi-chiá ia̍h-sī siā-hōe goān-ì khoan-iông só͘ tián-hiān--ê,
bô eng-kai sī Chhòa chóng-thóng ê thāi-tō͘,
kèng-ka bô eng-kai sī Chhiok-choán-hōe chú-úi ê thāi-tō͘.
"hô-kái"tiāⁿ-tiāⁿ ē hō͘ chin-siòng khòaⁿ bū-bū,
lán siūⁿ khòaⁿ-māi--leh,
chhú-lí chhù-lāi gín-á ia̍h-sī ha̍k-hāu ha̍k-seng oan-ke ê sî-chūn,
ūi-tio̍h hô-hâi,
ka-tiúⁿ ia̍h-sī lāu-su bô-it-tēng ē kā chin-siòng póe-hōe kah chiok chheng-chhó͘.
kāng-khoán,nā ū"hô-kái"ê sim,
chhiâng-chāi ē hi-seng"chin-siòng".
bīn-tùi tîm oan chhit-cha̍p nî ê siū-hāi-chiá,
siong-hāi í-keng iân-sin kàu tē-gī,saⁿ tāi--ah!
bô chin-siòng kám ē-sái?
"hô-kái"eng-kai lâu hō͘ siū-hāi-chiá koat-tēng.
hông chau-that chhit-cha̍p nî ê Tâi-oân,
kám bô hoat-kiàn hia-ê ui-khoân bóe-liu,
iáu kè-sio̍k chioh bîn-chú ê miâ leh chau-that Tâi-oân?
hia-ê lâng kám ū chi̍t-sut-á hoán-séng ê sim?
bô kong-gī chò thâu-chêng,
hô-kái chí-sī lâu hō͘ in ki-hōe kè-sio̍k chau-that Tâi-oân niâ.
lí khòaⁿ!
hêng-chèng-īⁿ-tiúⁿ kan-ta kóng khah óa Tâi-oân chú-thé ê ōe,
tō ū óa tiong-kok ê tóng beh kā kò,
kóng i hoān-tio̍h"lāi loān chōe".
lūn-chin kóng,
eng-kai sī hia-ê"Tiong-kok-tóng",
hoān"gōa hoān chōe"chiah tio̍h.
choán-hêng chèng-gī ū sì ê ì-gī:
it,hiáⁿ-bêng kong-pêⁿ chèng-gī.
gī,chhú-hūn chō-sêng put-kong-put-gī ê kò-gîn ia̍h-sī thoân-thé.
saⁿ,pôe-siông,an-tah siū-hāi ê kò-gîn ia̍h-sī thoân-thé.
sì,kái-tû put-kong-put-gī ê kiōng-hoān kiat-kò͘.
m̄-nā án-ne,
beh chhú-lí ê hoān-ûi mā ài chê-choân,
beh chò ê tài-chì chin chē.
ū hiah-nī chē sū-kang beh chò,
hô-hóng hit kûn ui-koân bóe-liu iáu-bōe hoán-séng,
iáu teh siàu-siūⁿ tò-thâu iâⁿ ê sî,
beh ûi-hō͘ chèng-gī,
tio̍h-ài iōng"kiàm"m̄ sī iōng"bi̍t".
ngē beh hô-kái,
kan-na sī pe̍h-liáu-kang,sa-bô-cháng,chhiân sî-kan,
sīm-chì hō͘ tùi-hong ki-hōe phah tò-tńg--lâi.
chân chóng-thóng A-píⁿ--á ê lē,
tō sī chi̍t ê kà-sī,
hô-kái nā ē-tàng kám-tōng Kok-bîn-tóng,
choán-hêng chèng-gī tī A-píⁿ--á chip-chèng sî-tāi tō oân-sêng--ah!
chhiok-chìn choán-hêng chèng-gī sī"tōa-phòa-tōa-li̍p"ê khang-khòe,
m̄-koh Chhòa chèng-hú ê sèng-keh"bān-poaⁿ chhiâu-chhe̍k",
bo̍k-koài chip-chèng teh-beh nn̄g nî,
kan-na khòaⁿ-tio̍h ē éng-hióng soán-kí ê Kok-bîn-tóng tóng-sán būn-tê,
ū leh chìn-hêng hit-lō"chia̍h-chhìn-thâu"ê choán-hêng chèng-gī.
iōng chhú-lí Kok-bîn-tóng chiàm-iōng thó͘-tē chò lē,
tóng-sán-hōe kèng-jiân kóng ài ū chèng-kì chiah ē-tàng pān,
li̍p-tiûⁿ bêng-hián chhòng m̄-tio̍h--khì.
tong-chho͘ Kok-bîn-tóng kám ū tòa chi̍t chhùn thó͘-tē lâi?
chit-má hia-ê thó͘-tē,kiàn-tio̍k-bu̍t goân-pún m̄ sī in ê,
āu--lâi piàn-chò in ê,
kám m̄ sī in ài thê-chhut só͘-iú-khoân chèng-kì?
ná ē sī tóng-sán-hōe ū chèng-kì chiah ē-tàng pān?
chit chióng ta̍k-ke lóng chai ê siông-sek,
Chhòa chèng-hú chhú-lí--khí-lâi iáu hiah-nī nńg-chiáⁿ bô-la̍t,
choán-hêng chèng-gī beh koh thoa gōa-kú?
sì nî sî-kan chin kín tō kòe,
nā iōng hô-kái ê thāi-tō͘,
tiō sǹg Chhòa chóng-thóng ē-tàng koh chò sì tang,
choán-hêng chèng-gī mā bē oân-sêng.
kiám-giām lán ê hong-keh kah hong-hiòng,BONG pò chi̍t-nî lâi ê keng-giām tâm
Chok-chiá:Liāu Sūi-bêng
sî-kan leh kòe chin-kín,
ba̍k chi̍t-ē nih,
chi̍t nî--ah.
kū-nî BONG pò tú-chiah khai-sí ê sî,
kan-na siūⁿ-kóng ài kā chit ê mûi-thé ûi-chhî chi̍t-nî í-siōng,
in-ūi chi̍t-nî ê-sî-kan ē-tang chhau-liān lán ê pian-chi̍p ki-su̍t,
hoat-tián lán ê hong-keh,
tián-hiān lán ê koat-sim,
mà chèng-bêng chit ê khan-bu̍t chûn-chāi ê pit-iàu.
chit-má chiàⁿ sī lán lâi kiám-giām sêng-kó ê sî-khek--ah.
kóng-si̍t-chāi--ê,
che-sī chi̍t-hūn sêng-pún chin-koân ê cha̍p-chì,
bô-hoat-tō͘ ǹg-bāng ū kàu-gia̍h ê tēng-hō͘ kah kóng-kò siu-ek,
khòaⁿ-ē-tio̍h ê chiong-lâi,
lán iû-goân pit-su óa-khò chiòng siā úi kah Lí-kang-khioh tâi-gú bûn-kàu ki-kim-hōe tn̂g-kî ê chàn-chō͘,
chiah-ē-tang î-chhî--lo̍h-khì.
che-sī lán ta̍k-ê ê êng-kng kah chek-gīm,
lán beh-koh kè-sio̍k.
chit chi̍t-nî,
BONG pò ê hoat-tián khah te̍k-pia̍t ê-sêng-kó ū saⁿ tiám:
tē-it,
kā tâi-bûn thê-seng kàu bûn-ha̍k ê chân-chhù.
ta̍k kî ê bûn-chiuⁿ bô-lūn si,sòaⁿ-bûn ia̍h-sī sió-soat,
lóng chīn-liōng iau-kiû hû-ha̍p bûn-ha̍k ê khì-bī;
kán-tan kóng,
tō sī bô chèng-tī,ūn-tōng sèng hiah ê lūn lí ê bûn-chiuⁿ,
iû-kî-sī kiàn-li̍p BONG pò sió-soat ê thoân-thóng,
thê-sī tâi-gú bûn-ha̍k hoat-tián ê hong-hiòng,
m̄-sī kan-ta thêng-liû tī sió si,té bûn ê kai-tōaⁿ,
sī ài hoat-tián-chhut khah tn̂g khah khoah ê bûn-ha̍k hêng-sek khì pau-hâm gîn-seng kah kám-chêng ê hong-hù sèng.
tē-gī,hêng-sêng chi̍t-chióng"seng-oa̍h bí-kám"ê hong-keh.
lán sī hiòng bûn-ha̍k chân-chhù hoat-tián,
só͘-í chok-chiá chū-giân ē tùi seng-oa̍h-tiong ê ta̍p-ta̍p-tih-tih khì thé-hōe,chhú-châi.
chhin-chhiūⁿ tē-sì kî"tâi-gí bāng bóng pò"choan-nôa thó-lūn"gi̍t-lo̍h"ê him-sióng keng-giām,
tē-cha̍p-gī kî"kiat-hun kóng-tiûⁿ"kóng kiat-hun chit-hāng tāi-chì,
hō͘ lán m̄-nā leh tha̍k bûn-chiong,
mā tông-sî leh kau-ōaⁿ hō͘-siong ê sim-chêng kah seng-oa̍h bí-kám.
tē-saⁿ,chhòng-chō oân-choân ê tâi-gí bûn-gī hong-keh.
lán chhái-chhú chóng-pian-chi̍p chè,
só͘-ū bûn-chiuⁿ lóng-ū keng-kòe chóng-pian-chi̍p siu--kòe,
giâm-keh î-chhî oân-choân tâi-gí ê bûn-gī hong-keh,
choa̍t-tùi m̄-sī kan-na"tiong-bûn im-e̍k"niā-niā.
che-sī chi̍t-hūn thui-tōng tâi-gí koh oa̍h ūn-tōng ê cha̍p-chì siōng ki-pún ê chū-ngó͘ iau-kiû.
lán iōng chi̍t-nî ê-sî-kan í-keng chho͘-pō͘ si̍t-chiān kū-nî chit-chūn ê bo̍k-piau
kā tâi-gí tùi kháu-gí phó͘-phiàn hòa sak hiòng bûn-ha̍k cheng-tì hòa.
tī siā-hōe-siōng lán ē-tàng thiaⁿ-tio̍h khah-chē"tâi-gí ê siaⁿ",
m̄-koh chiah ê siaⁿ gō͘-hoe-cha̍p-sek,
thiaⁿ--tio̍h chin chha̍k hīⁿ,
lán hi-bāng BONG pò thang chiām-chiām ín-chhōa chhut lēng-gōa chi̍t-chióng lí-sióng
kóng chèng-khak hó-thiaⁿ ê tâi-gí,
liáu-kái tâi gí-bûn ê tiōng-iàu-sèng,
siá khah-chè tâi-gí ê bûn.
ū thâu-chêng chho͘-pō͘ ê sêng-chek chò ki-chhó͘,
hō͘ lán ū sìn-sim koh kiâⁿ--lo̍h-khì;
ǹg-bāng lán ta̍k-ê tī BONG pò ê sêng-tióng kòe-têng-tiong,
si̍t-chiān tâi gí-bûn ūn-tōng ê lí-liām,
mà hiáng-siū-tio̍h bûn-ha̍k ê bí-kám kah seng-oa̍h ê kam-tiⁿ.
"tîⁿ-tòe lāu-bú"
káu-cha̍p-kúi hòe ê láu-bú,
thâu-náu iáu chheng-chhó͘,sin-thé iáu ióng-kiāⁿ,
chí-put-kò kha-kut bô la̍t hêng-tōng ài lâng tîⁿ-tòe,
hiān-chhú-sî tī ka-cho̍k-tiong sǹg-sī jio̍k-sè-chiá,
sī-sè ū pho͘-pâi chīn chek-gīm,
khiok-sī bē-hiáu-tit iōng tông-lí-sim tùi-thāi,
sin-pū lâng la-thian,khe-khó,
hō͘ i lāu-tōa-lâng soah kan-ta ū chhù tòa,
m̄-koh bô siū hó an-ki
("lāu-bú ê sim-chêng góa chai-iáⁿ","Tâi-bûn thong-sìn BONG pò"tē nn̄g-pah-saⁿ-cha̍p kî).
i chhun--lo̍h-lâi ê gi̍t-chí kòe-tio̍h ū chun-giâm--bô,
chiah-sī i chhit-cha̍p nî lâi chiúⁿ-kóaⁿ sin-khó͘ chhī kiáⁿ ê kè-ta̍t.
lāu-bú ê chhú-kéng góa chiâⁿ m̄-kam,
bô siáⁿ lí-iû chi̍t kang thoa kòe chi̍t kang,
thèng-hāu kong-si thiⁿ-kng koh-chài chhut-gi̍t,
chiah khì tîⁿ-tòe lāu-bú.
"ū chún-pī,iáu-bōe kui-ōe,
sim nā kàu hia,lâng tō kàu."
che sī nā ū lâng mn̄g-khí:
"lí kám ū kui-ōe thè-hiu liáu-āu ê seng-oa̍h?"
góa ê piau-chún hôe-tap.
góa kúi nî chêng tō ū chi̍t ê siūⁿ-hoat,
thè-hiu ê lâng seng-oa̍h khí-ki nā ū kán-tan,
sim-koaⁿ-thâu chiah ē chheng.
í-chá li-li-khok-khok khǹg kui-chhù-keng ê-mi̍h-kiāⁿ,pó-pòe,
chi̍t pún chi̍t pún thia̍p kah bô ūi ê chheh,chi̍t pak chi̍t pak ê iû-ōe,san-súi-ōe,
hō͘ góa sàng kah chhiú sng iá bōe sàng liáu,
che tō sī góa koat-sim beh kòe chheng-sim ê thè-hiu seng-oa̍h ê chún-pī.
lâng ê it-seng kā chiâⁿ chē bô sio-siâng ê kai-tōaⁿ,
chi̍t chat chi̍t chat kǹg-chhoàn--khí-lâi,
ū kiat-sok chiah ū sin ê khai-sí,
tùi bī-lâi ê kai-tōaⁿ lân-bián ē ū kiaⁿ-hiâⁿ,
tio̍h kā gīn-tēng sī bêng-bêng tang-tiong ū chi̍t ki chhiú leh khiú-khiú-la̍k-la̍k,
ū chún-pī ê lâng tō ē sūn-lī hiòng-chiân kiâⁿ,
sūn-sè chhòng-chō bô sio-siâng ê kio̍k-bīn--chhut-lâi.
thè-hiu ê lâng nā ū chhōe-tio̍h chi̍t ê sin ê hèng-chhù,
koh-khah ū khó-lêng sêng-chiū choan-gia̍p,
chiâⁿ-chò chit hong-bīn ê choan-ka,
kau-pôe ê lâng ē koh-khah chē,
tāi-chì mā koh-khah chhap bē liáu.
"thoân-sêng ê ì-gī".
góa í-sin-chok-chek,
gî-chhiáⁿ,iau-kiû ài lâu chi̍t ê khah chió-hòe ê kó͘-tong khì chiap lo̍h-khì chò tē-gī tāi ê keng-êng-chiá,
í-gōa ê kó͘-tong choân-pō͘ thè-chhut,
hō͘ hiān-chhú-sî ê oân-kang ta̍k-ke piàn-chò ē-tàng chū-chú ê thâu-ke.
hâng-gia̍p tio̍h kiâⁿ-kàu"thâu-ke kiam sin-lô"ê tē-pō͘,
kán-tan,kín-mé tiō sī hó--ê,
mā chiah-sī ū-hoat-tō͘ seng-chûn ê thé-chè.
thoân-sêng sī chu-goân ê kau-hù,
ū le̍k-sú-kám ê kám-giám,chek-gīm ê úi-thok,
hō͘ sú-bēng chài khí,
seⁿ-thòaⁿ seng-ki.
góa tī chi̍t nî chêng tō ī-kò"kam-goān thè-hiu"hō͘ tē-gī tài sūn-sī chiap-chhiú,
kong-si saⁿ-cha̍p-gō͘ tang sī chi̍t-ba̍k-nih-á kú niā-niā,
thoân-sêng khiok-sī chi̍t tāi chiap chi̍t tāi,
kú-kú-tn̂g-tn̂g--ê.
Chhiáⁿ chěr,chhiáⁿ ēng tê.Lán seng lâi khai-káng,tán--chi̍t-ē chiah chia̍h pn̄g.
Bōe mâ-hoân,í-keng lóng chún-pī hó --lo͘h.
sòa--lo̍h-lâi khòaⁿ Sin-tek-koān bîn-á-chài cha̍p-sì hō ê thiⁿ-khì
lóng-chóng chhit-pah gō͘-cha̍p-káu kho͘,chāu lí sì-cha̍p-it kho͘
Ông kàu-siū,lán lâi chia̍h-pn̄g.Chhiáⁿ lí chē chia.
gún tau ê tiān-ōe hō-bé sī khòng chhit chhit lio̍k ngó͘ lio̍k sù lio̍k it
góa ê hō͘-chiàu hō-bé sī ngó͘ ngó͘ chhit chhit sù it sam sam chhit
un-tō͘ lī-cha̍p-poeh chì saⁿ-cha̍p-lī tō͘,lo̍h-hō͘ ki-lu̍t la̍k-cha̍p pha
lâi-pin gō͘-pah chhit-cha̍p-gō͘ hō chhiáⁿ lâi cha̍p-gō͘ hō kūi-tâi pān-lí
kin-á-li̍t sī cha̍p-ge̍h cha̍p-poeh,pài-lī
i tī it kiú sù sù nî chhut-sì
chhiáⁿ pang góa choán hun-ki kiú kiú chhit ngó͘
Ông kàu-siū,hoan-gêng,hoan-gêng!Chhiáⁿ li̍p-lâi chěr.
Chin hoaⁿ-hí ē-tàng lâi lín tau.
M̄-bián mâ-hoân.
Lîm--sian-siⁿ,lí lâi Tâi-oân gōa kú --ah?
Góa lâi Tâi-oân nn̄g kò-ge̍h --lo͘h.
Nn̄g kò ge̍h niā-niā,lí ê Tâi-oân-ōe án-chóaⁿ hiah-nī gâu kóng!?Bô kán-tan!
Ná ū,ná ū,má-má-hu-hu.
Tâi-oân-ōe hó o̍h --bô?
Chin phái o̍h!Che sī siáⁿ-mi̍h?
O͘h,che sī chi̍t-sut-á ì-sù niā-niā.
Lí hiah-nī kheh-khì!
Bô siáⁿ-mih,bián kheh-khì.
Kin-á-li̍t ê chhài chin chhiⁿ-chhau.
Ná ū,bô siáⁿ-mi̍h chhài,kan-na piān-pn̄g niā-niā.Chhiáⁿ lí ēng.
To-siā,góa ka-kī lâi.Chit hāng chhài chin hó chia̍h.
Koh ke chia̍h--chi̍t-sut-á.
Góa í-keng chia̍h chin pá --lo͘h.Chhiáⁿ lín bān-bān-á chia̍h.
Lín ê gín-á chin koai,iā chin kó͘-chui.In kúi hòe --lo͘h?
Tōa-hàn--ê káu hèr,sòe-hàn--ê chhit hèr.
O͘h!Sî-kan bô chá --ah,góa tio̍h lâi-khì --ah.
Koh ke chěr--chi̍t-ē-á.
Góa iá ū chi̍t-tiám-á tāi-chì,tio̍h khah chá tńg--khìr.
Bô,gún sàng lí kàu ha̍k-hāu.
To-siā,m̄-bián.
Nā án-ni,gún tiō bô berh sàng.Sūn-kiâⁿ,sūn-kiâⁿ.
sán-peh--á
chok-chiá:Tân Kim-sūn
i kui-nî-thàng-thiⁿ lóng chhēng chi̍t niá phú-phú bū-bū ê gōa-thò,
khòaⁿ bô siáⁿ ē chhut--lâi goân-tóe siáⁿ-khoán sek-tì.
chhin-chhiūⁿ ka-pi--ê,
koh ná-chhiūⁿ nâ--ê.
chit niá saⁿ tāi-khài hán-leh sóe,
bōe-su eng-ia chiok kú --ah,
chiah ē piàn chòe chit khoán hêng.
gōa-thò lāi-bīn chhēng chi̍t niá pe̍h-sek lāi-saⁿ,
kóng pe̍h-sek sū-si̍t bô siáⁿ tùi-tâng,
khó-lêng kah gōa-thò kāng-khoán hán-tit sóe,
ná ū khó-lêng gōa pe̍h --leh?
tû-liáu chhēng-chhah kú-nî bô piàn,
i ê thâu-chang éng-oán lóng lu pîⁿ-thâu.
thâu-chang ê sek-tì pòaⁿ hoe pe̍h,
hèr-thâu khòaⁿ--khí-lâi siōng-bô la̍k-cha̍p gōa-gōa.
i ê ba̍k-chiu chám-liân-á sòe lúi,
lâng siⁿ chòe sán-thiu-sán-thiu,
kám-sī êng-ióng put-liông ê iân-kò͘,
che góa bô-hoat-tō͘ khe-khó.
liōng-iok pah-la̍k kong-hun ê sán-peh--á,
siōng chia̍p chhut-hiān ê só͘-chāi sī pak-khu kah tiong-se-khu hit kho͘-ûi-á ê koe-thâu.
góa pún-lâng tú-kè siōng chōe pái ê só͘-chāi sī Sêng-kong-lō͘,Kong-hn̂g-lō͘-kháu.
khiâ oo33 too55 bai51 keng-kè si̍p-lī-lō͘-kháu,
chóng-sī ē tn̄g-tio̍h âng-teng tòng-tiām.
chit ê sî-chūn,
tiāⁿ-tiāⁿ khòaⁿ-tio̍h sán-peh--á sang-kha tiô --leh tiô --leh,
chiàⁿ-chhiú hàiⁿ --leh hàiⁿ --leh chhun chhut-lâi kā lâng pun-chîⁿ.
kóng i tiô --leh tiô --leh,
mā m̄ sī tiô kah gōa lī-hāi,
chí-put-kò kah it-poaⁿ-lâng ún-ún chāi-chāi ê iūⁿ-siùⁿ khah bô kâng-khoán.
m̄ pat thiaⁿ-kè i kóng-ōe,
kan-na chhùi--nngh hoat chhut i-i ah-ah ê siaⁿ.
lâng nā pun i chîⁿ,
i ē tìm-thâu ah nn̄g siaⁿ ká-ná '謝謝' ê im.
tàu-tóe sī m̄ sī án-ni,
góa mā bô chin chai.
chiah-nī chōe tang lâi,
nā bô kah sán-peh--á tī koe-thâu tú-tn̄g chi̍t-pah pái,
chì-chió mā gō͘-cha̍p hôe khah-ke.
lán hân-bān-lâng bô kò͘-tēng thâu-lō͘,
chòe sòaⁿ-kang só͘ thàn iú-hān,
kan-na hán-hán-á nn̄g,saⁿ pái tùi lak-těr-á lîm kúi ê gûn-kak-á,
khin-lio̍h-á khǹg leh sán-peh--á pòaⁿ khui ê chhiú-sim--nngh.
ū chi̍t chām,
khah hán leh tiàm koe-thâu tn̄g-tio̍h sán-peh--á.
lia̍h-chún i tī lán ê seng-oa̍h--nngh khiàm-se̍k --ah.
siáⁿ chai,in-ūi khang-khèr-lō͘ ê iân-kò͘,
chi̍t lé-pài ū kúi-ā li̍t ài chěr hér-chhia thong-khûn,
soah koh kah i tī chhia-chām thâu-chêng ê tōe-hā-tō siong-hông.
lán m̄ sī bô-chêng,
chóng-sī tìⁿ chòe bô khòaⁿ --leh,
khoài-pō͘ thong-kè i sin-khu-piⁿ.
ū chi̍t hôe,chhut-gōa choh-sit.
kè-tàu,li̍t-chhiu kng-iāⁿ.
kiâⁿ chhut Tâi-lâm chhia-thâu,
pak-tó͘ iau kah ku-ku-kiò,
chi̍t-sî m̄ chai beh chia̍h siaⁿh.
nǹg-kè tò-pêng tōe-hā-tō,
kiâⁿ li̍p Tiong-san-lō͘ ê têng-á-kha.
kiâⁿ kè Sin-kng-sam-oa̍t pah-hè tōa-lâu,
koh kè hit ê oat-kak têng-á-kha,
ū chi̍t ūi put-lí-á tōa-kho͘-pé ê hū-lîn-lâng leh bōe koe-nn̄g-ko.
lán kín-mé lîm chi̍t ê gō͘-cha̍p ê gûn-kak-á,
kā kau-koan chi̍t lok koe-nn̄g-ko.
tǐr tán-thāi hū-lîn-lâng leh lok koe-nn̄g-ko ê sî-chām,
góa khòaⁿ-tio̍h piⁿ-á chi̍t ê sán-pi-pa ê ta-po͘ gín-á,
gōng-sîn-gōng-sîn khû leh hū-lîn-lâng ê kha-chiah-āu,
nn̄g lúi ba̍k-chiu chám-jiân á sòe lúi,
lia̍h lō͘-kháu ti̍t-ti̍t-siòng.
góa hòⁿ-hiân,tè ta-po͘ gín-á ê gán-sîn lió--kè-khì,
siūⁿ-bōe-kàu,soah hō͘ góa siòng-tio̍h sán-peh--á chhun-tn̂g-chhiú leh kā lâng pun.
che sī góa thâu-pái tī chia khòaⁿ-tio̍h i ê iáⁿ-liah.
hū-lîn-lâng saⁿ-nn̄g-ē-chhiú tiō kā koe-nn̄g-ko lok hó-sè.
góa iau kah tòng-bōe-tiâu,
bē-chêng lī-khui tàⁿ-á-ūi,
tō tùi chóa-lok-á--nngh the̍h chi̍t tèr koe-nn̄g-ko chhut-lâi hàu-ko͘.
sòa--lo̍h,khòaⁿ-tio̍h hū-lîn-lâng chhiú--nngh koh gīm chi̍t lok koe-nn̄g-ko.
koài-kî --ah!Chia bêng-bêng kan-na góa chi̍t ê lâng-kheh,
iā bô khòaⁿ-tio̍h pa̍t-lâng óa lâi phâng-tiûⁿ,
i che sī
koh lâi,hū-lîn-lâng iōng ba̍k-bér kā ta-po͘ gín-á sut--chi̍t-ē.
ta-po͘ gín-á sûi khiā--khí-lâi chiap-kè hū-lîn-lâng chhiú--nngh hit lok koe-nn̄g-ko.
pún-tóe,góa lia̍h-chún hia-ê koe-nn̄g-ko sī gín-á ka-kī beh chia̍h.
siáⁿ chai,i koe-nn̄g-ko chiap kè chhiú liáu-āu,
se̍h kè tàⁿ-á-ūi kiâⁿ hiòng lō͘-kháu,
bô-kóng-bô-tàⁿ kau hō͘ sán-peh--á.
hit-sî,góa koe-nn̄g-ko tú-hó kā chi̍t-pòaⁿ that leh chhùi,
chi̍t ê chhùi-á khui-hāⁿ-hāⁿ.
hit pòaⁿ tèr koe-nn̄g-ko thun lo̍h tō͘ liáu-āu,
góa kā hū-lîn-lâng o-ló:
"Thâu-ke-niû,lí si̍t-chāi chiâⁿ ū ài-sim --o͘h."
tōa-kho͘-pé ê hū-lîn-lâng soah sòe-sòe siaⁿ ìn kóng:
"Hit ê gún lāu-pē --lah.
siàu-liân pàng bó͘ pàng káⁿ,
chia̍h-lāu chiah lâi m̄-chiâⁿ-iūⁿ."
góa khòaⁿ-tio̍h hū-lîn-lâng ná káng ba̍k-sái ná kâm ba̍k-kîⁿ.
góa ké bô-ì,
ûn-ûn-á kiâⁿ lī-khui tàⁿ-á-ūi,
chia̍h chhun pòaⁿ lok ê koe-nn̄g-ko gīm leh chhiú--nngh.
ná kiâⁿ ba̍k-sái soah bô-siaⁿ-bô-serh tin--lo̍h-lâi.
hâi-lî-á kah mô͘-sîn-á
chok-chiá:Tiuⁿ Li̍t-tang
khah-chá Gî-lân ê chng-kha,
liû-thoân chin chōe hām mô͘-sîn-á ū tī-tāi ê kò͘-sū,
mā chhiâng-chāi thiaⁿ chhù-piⁿ-thâu-bér leh hōe kóng tó-ūi chin àu-tah,
bó͘-mí-lâng tǐr hiâ kè,
pat khìr hō͘ mô͘-sîn-á iā soa-á,
nā khì-ūn khah kē--ê,
hoān-sè ē hō͘ mô͘-sîn-á khan--khìr.
ū lâng kóng chit-lō tāi-chì,
lóng sī bóng hán--ê,
kóng chi̍t ê iáⁿ,
siⁿ chi̍t ê káⁿ,
chhěr ū kúi ê lâng chin-chiàⁿ khìr tú-tio̍h mô͘-sîn-á?
taⁿ góa tō lâi kóng gún a-kong,
hiám-á khì hō͘ mô͘-sîn-á khan--khìr,
koh ū gún kū-kong--á chhin-sin tú-tio̍h mô͘-sîn-á,
kā mô͘-sîn-á tiám hun ê kò͘-sū.
tǐr Tâi-oân kok-tōe,
ū chiâⁿ chōe kúi-á-kó͘,
ia̍h-sī soaⁿ-chiaⁿ chúi-koài ê thoân-soat,
lír kám pat thiaⁿ kè"hâi-lî-á"?
hâi-lî-á kah mô͘-sîn-á ū sáⁿ-mih bô kâng?
lán tiō seng tùi mô͘-sîn-á lâi kóng khí.
mô͘-sîn-á ê tián-hêng kò͘-sū,
it-poaⁿ lóng sī hoat-seng tī khah iap-thiap ê soaⁿ-lāi,
te̍k-pia̍t sī óa soaⁿ-khiⁿ-á khah tâm-sip ê só͘-chāi,
khah ē khìr tú--tio̍h.
mô͘-sîn-á ē kā lâng ê ì-sek bê--khì,
koh piàn chi̍t tiâu lō͘ chin tōa tiâu,
hō͘ lâng it-ti̍t kiâⁿ,
sū-si̍t kun-pún to bô lō͘,
thiaⁿ-kóng hō͘ mô͘-sîn-á khan--khì ê lâng,
pôaⁿ-soaⁿ-kèr-niá kiâⁿ tio̍h chin kín,
tō liân ba̍t-chiuh-chiuh ê chhì-tek-nâ mā nǹg ē kèr.
mô͘-sîn-á ē piàn-chòe kah lâng kāng-khoán,
chin kó͘-ì chio lâng khì in tau chia̍h mn̍gh-kiāⁿ,
koh chhoân kah chin chhiⁿ-chhau,
ū koe-thúi,kér,tōa-mī,
chia̍h tio̍h chin hó-chia̍h,
koh ē lâu lâng tiàm hiâ tòa kúi-kang-á.
tán kàu chit ê sit-chong ê lâng,
hō͘ lâng chhěr-tio̍h ê sî,
chá tō gōng-sîn-gōng-sîn --ah,
chit-chūn chiah hoat-hiān i kui ê chhùi,
chìⁿ kah lóng sī chháu-meh-á-thúi,gû-sái kah tō͘-kún.
tǐr Bîn-kok gō͘-cha̍p-thóng nî ê loa̍h-thiⁿ,
ū chi̍t pái gún a-kong hām chi̍t tīn lâng,
khìr kah lâng pàng-phōaⁿ koah tiū-á,
tńg--lâi ê sî,
thiⁿ í-keng beh àm --ah,
hit-chūn gún hiâ iah bô Kóng-heng tōa-kiô,
tio̍h-ài kiâⁿ-kèr Lô-tong-khe chiah-ē kàu chhù,
gún a-kong kiâⁿ tī siōng āu-piah,
bé-á kui tīn lâng kòe khe beh chiūⁿ poh-hōaⁿ ê sî,
chiah hoat-hiān i bô tè--lâi!
ta̍k-ke tiō kóaⁿ-kín hoan-thâu khì chhěr,
tōa-siaⁿ hoah-hiu,
kiò gún a-kong ê miâ,
"Tiâu-iông --o͘h!Tiâu-iông --o͘h!"
chhěr chin kú,
chiah tǐr khoe-soa-po͘ ê báng-á-hun chhiū-kha chhōe--tio̍h.
chhē ê lâng mn̄g kóng,
lír chi̍t ê lâng khû tī chia chhòng siaⁿh?
gún a-kong ìn kóng,
leh hām lâng khai-káng --lah!
mô͘-sîn-á tàu-tóe siⁿ tio̍h siáⁿ-mih khoán?
nā kóng-tio̍h che,
tō sim-sek --lo͘h!
góa ū chi̍t ê kū-kong--á,
i kóng i pat chhin-ba̍k khòaⁿ-tio̍h mô͘-sîn-á.
mô͘-sîn-á siⁿ tio̍h é-é--á,
chha-put-to nn̄g,saⁿ chhioh koân niā,
thâu-mn̂g âng-hóaⁿ-sek--ê,
sió-khóa thut-thâu,
ba̍k-chiu-lîn âng-âng.
nā chiàu án-ni kóng,
mô͘-sîn-á kah Li̍t-pún ê hô-tông siⁿ-chòe beh-kâng-á-beh-kâng.
gún kū-kong--á kóng he sī tī lo̍h sa̍p-sa̍p-á-hō͘ ê sî,
ū nn̄g saⁿ chiah mô͘-sîn-á khû tī tōa chùn-kau ê âm-khang téng-koân,
gún kū-kong--á chin gōng-táⁿ,
tiām-tiām-á kim-kim kā khòaⁿ,
khó-lêng sī sim-lāi ē kiaⁿ,
tō kín tiám chi̍t ki hun lâi phok,
siūⁿ-bōe-kàu mô͘-sîn-á soah ûi óa--lâi,
berh kā lâng thó hun,
gún kū-kong--á tiō tiám hun hō͘ in phok,
hun phok-liáu,mô͘-sîn-á tō thiàu li̍p âm-khang-lāi.
thiaⁿ gún kū-kong--á kóng kah ū chi̍t ki pìⁿ thang giâ,
tàu-tóe sī m̄ sī chin--ê,
mā chin oh khì khe-khó --ah!
ū lâng kóng mô͘-sîn-á sī iá-bē chhut-sì tiō kè-sin khì ê gín-á-hûn,
hù tī soaⁿ chio̍h chháu-bo̍k chiâⁿ-chòe pháiⁿ-mn̍gh-á,
in-ūi bē chhut-sì tiō kè-sin,
sim-lāi ū oàn-khì,
chiah-ē lia̍h lâng lâi chhòng-tī.
lēng-gōa ū chi̍t chióng hō-chòe"hâi-lî-á"ê pháiⁿ-mn̍gh-á,
sī hū-lîn-lâng ū-sin ê sî-chūn,
khìr hō͘ chiaⁿ-koài lâi li̍p the,
sūn-ge̍h liáu-āu,
gín-á siⁿ--lo̍h-lâi,
chit ê tú chhut-sì ê gín-á sán-pi-pa,
kui-sin-khu koh hoat tn̂g mn̂g,
chhiūⁿ tio̍h-kâu-sńg án-ni,
tǐr thô͘-kha chhia̍k-chhia̍k-tiô,ki-ki-kiò.
che hō͘ lâng khòaⁿ-tio̍h ē chhiⁿ-kiaⁿ,
siūⁿ-kóng siⁿ-tio̍h pháiⁿ-mn̍gh-á,
tio̍h kín khìr the̍h kha-tháng kā hip hō͘ sí,
che hō-chòe siⁿ-tio̍h"hâi-lî-á"!
sî-tāi leh piàn,
lîn-sim mā leh piàn,
hâi-lî-á kah mô͘-sîn-á khah gâu piàn,
mā pí bōe iâⁿ lîn-sim ê kái-piàn,
hiān-tāi-lâng ê sim tàu-tóe khì hō͘ siáⁿ bê--khìr?
sòa--lo̍h-lâi khòaⁿ Chiong-hòa-koān miâ-á-chài cha̍p-saⁿ hō ê thiⁿ-khì
un-tō͘ lī-cha̍p-káu chì saⁿ-cha̍p-lī tō͘,lo̍h-hō͘ ki-lu̍t chhit-cha̍p pha
lâi-pin chhit-pah gō͘-cha̍p-la̍k hō chhiáⁿ lâi gō͘ hō kūi-tâi pān-lí
lóng-chóng chhit-pah cha̍p-lī kho͘,chāu lí peh-cha̍p-peh kho͘
kin-á-li̍t sī cha̍p-goe̍h cha̍p-saⁿ,pài-gō͘
góa ê hō͘-chiàu hō-bé sī sam kiú kiú sù sù pat khòng jī jī
gún tau ê tiān-ōe hō-bé sī khòng sù sam sù lī khòng sù pat lī
i tī it kiú ngó͘ khòng nî chhut-sì
chhiáⁿ pang góa choán hun-ki it kiú lio̍k khòng
Sin-seⁿ,lí beh bé siáⁿ-mih?
Thâu-ke,lín chia ū pit --bô?
Ū,lí ài siáⁿ-khoán--ê?
Goân-chú-pit.
Ài kúi ki?
Nn̄g ki.Gōa-chē chîⁿ?
Chi̍t ki la̍k kho͘.
Hiah-nī sio̍k!
Tâi-oân ê mi̍h-kiāⁿ bô kùi.
Lí ū teh bē pit-kì-phō͘ --bô?
Ū,tī chiàⁿ-pêng hia.
Chit khoán ê siuⁿ sè pún,ū khah tōa pún--chi̍t-sut-á--ê --bô?
Ū,tī gōa-bīn hia.
Chit pún chiâⁿ hó.Gōa-chē chîⁿ?
Gō͘-cha̍p-gō͘ kho͘.
Góa iā beh bé che......,che Tâi-oân-ōe án-chóaⁿ kóng?
"Phoe-long".
O͘h,tio̍h --lah,"phoe-long".Chi̍t pau gōa-chē?
Cha̍p-gō͘ kho͘.
Lóng-chóng gōa-chē chîⁿ?
Lóng-chóng peh-cha̍p-lī kho͘.
koán i Pak-kiaⁿ lo̍h-seh!
chok-chiá:Lí Lâm-hêng
gín-á sî-chūn,
thiaⁿ tōa-lâng nā leh thó-lūn siáⁿ-lâng án-chóaⁿ án-chóaⁿ,
kui-bóe tiāⁿ-tiāⁿ lóng ū lâng ē kóng:"Koán i Pak-kiaⁿ lo̍h-seh!"
tōa-hàn liáu-āu chiah chai-iáⁿ lán a-kong a-chó͘ kah in ê chó͘-sian,
chha-put-to ū nn̄g-pah nî kú seng-oa̍h tī Chheng-kok koán-hat ê Tâi-oân.
Pak-kiaⁿ sī Chheng-kok ê kiaⁿ-siâⁿ,
ná-chhiūⁿ èng-kai kah Tâi-oân ū chin bi̍t-chhiat ê koan-hē chiah tio̍h,
sū-si̍t-siōng pēng bô,
chhin-chhiūⁿ Hôa-gí sio̍k-gí-ōe só͘ kóng ê
lī Tâi-oân chi̍t-chheng chhit-pah kong-lí gōa ê kiaⁿ-siâⁿ hoat-seng siáⁿ-mih tāi-chì,
ū-iáⁿ sī"in tau ê tāi-chì";
koh-chài kóng Pak-kiaⁿ tī Tiong-kok ê pak-hong,
kôaⁿ-thiⁿ lo̍h-seh goân-pún sī chiâⁿ pêng-siông,ná ū siáⁿ-mih hi-hán?
só͘-í lán chó͘-sian chiah ē lâu chit kù sio̍k-gí-ōe hō͘--lán.
"Koán i Pak-kiaⁿ lo̍h-seh"iân-sin ê ì-sù sī kóng kah lán bô koan-hē ê tāi-chì,
bián koán--i,mā bô pit-iàu chhap--i.
chòe-kīn cha̍p-kúi nî,
tiān-sī sin-bûn ū pò-tō Pak-kiaⁿ-siâⁿ o͘-thiⁿ-àm-tē ê si̍t-hóng ōe-bīn,
he m̄ sī pō-hong-ú beh lâi ê tiāu-thâu,
he sī"soa-tîn-pō".
chòe-kīn chit kúi nî"soa-tîn-pō"ê hiàn-siōng ū lú lâi lú giâm-tiōng ê chhu-sè,
Tâi-oân chū liáu bô chit ê miâ-sû,
sī chi̍t ê tùi Tiong-kok thoân lâi sin ê"gōa-lâi-gí",
it-poaⁿ sī iōng Tiong-kok ê phó͘-thong-ōe lâi liām.
soa-tîn-pō sī chi̍t chióng kiông-lia̍t ê hong,
ká-tio̍h iù-mî-mî ê soa-hún kah chi̍t-kóa thó͘--lí ê bu̍t-chit,
poe khì hn̄g-hn̄g ê só͘-chāi,
peh kàu la̍k-chheng kong-chhioh koân ê thiⁿ-téng,
múi kong-lí sì-hong ū tài peh pah chhit-cha̍p-gō͘ tùn ê iù soa-hún-á,
í chi̍t tiám-cheng chì-chió sì-cha̍p kong-lí ê hong-sok,
tòe pak-pòaⁿ-kiû ê sai-hong khoân-liû,
chi̍t-lō͘ hiòng tang phiau-î--khì,
tú-tio̍h tōa ê khì-liû,
pō͘-hūn ê soa-tîn tiō ē tîm--lo̍h-lâi chiap-kīn tē-bīn,
tī tong-tē chō-sêng soa-tîn-pō.
soa-tîn-pō hêng-sêng ê nn̄g ê tiâu-kiāⁿ:
tē-it sī tē-piáu ta-sang,hâm ū tōa-liōng ê soa-tîn bu̍t-chit;
tē-jī sī ū kiông koh tòng kú,ē-tàng kún-ká khí soa-tîn ê tōa-hong.
Lāi-bông-kó͘ kàu Sin-kiong kui-ê Tiong-kok pak-hong,sai-pak-hong,
tī lām khún,lām bo̍k,lām chhò,lām chhái,lām iōng chúi-chu-goân ê chêng-hóng-hā,
gō͘-cha̍p nî lâi í-keng ū chi̍t-chheng ê ô͘-po̍k phah-m̄-kiàn--khì --ah,
soa-bo̍k-hòa ê thó͘-tē put-toān leh khok-tōa,
múi-nî cheng-ka nn̄g-chheng saⁿ-pah saⁿ-cha̍p pêng-hong kong-lí
(chi̍t nî chha-put-to pò-siau tiāu Sin-pak-chhī ka Tâi-pak-chhī ê bīn-chek),
Tiong-kok soa-bo̍k-hòa thó͘-tē bīn-chek í-keng chhiau-kòe nn̄g-pah la̍k-cha̍p-lī bān pêng-hong kong-lí
(chha-put-to ū chhit-cha̍p-saⁿ ê Tâi-oân hiah tōa),
pí choân Tiong-kok keng-tē chóng bīn-chek koh-khah tōa.
Tiong-kok ê soa-tîn-pō hāi-tio̍h chhù-piⁿ ê Hân-kok kah Ji̍t-pún bô hi-hán,
bián chi̍t lé-pài tiō ē-tàng hō͘ Bí-kok N̂g-chio̍h-kong-hn̂g o͘-thiⁿ-àm-tē,
hāi Bí-kok-lâng khì kah chhoán-khùi chhoán bōe hó-sè.
soa-tîn-pō lo̍h-lâm lâi Tâi-oân pí khì kàu Bí-kok ke nn̄g kang.
khì-siōng-kio̍k nā ū-pò Tiong-kok soa-tîn-pō chit nn̄g kang ē lo̍h-lâi kàu Tâi-oân,
i-seng lóng ē khǹg hì-kńg khì-kńg bô hó ê lâng,
tiō hó-hó tiàm tī chhù--lí hioh-khùn,
chhian-bān m̄-thang chhut-khì gōa-kháu lōa-lōa-sô;
lî-chhiáⁿ soa-tîn-pō mā ē tùi cheng-bi̍t tiān-chú kho-ki kang-gia̍p chō-sêng chiâⁿ tōa ê éng-hióng.
kin-á-li̍t lí nā tùi Tâi-oân ê siàu-liân-lâng kóng:
"Koán i Pak-kiaⁿ lo̍h-seh!"
in ē ìn kóng:
"Pak-kiaⁿ lo̍h-seh tio̍h koán ia̍h-sī bián koán góa m̄ chai,
m̄-koh góa chiok chheng-chhó͘,
Pak-kiaⁿ nā soa-tîn-pō Tâi-oân liâm-mi tiō chhám --ah!"
chhài-thâu-kóe
chok-chiá:Lîm Ka-î
kū-le̍k kòe-nî,
gún tau lóng ē chò chhài-thâu-kóe,
chng-kha só͘-chāi,
chhài-thâu ka-kī chèng,bí ka-kī e,
koh iōng tōa-chàu khí-hóe lâi chhoe,
chiâⁿ ū kó͘-chá-bī.
chò chhài-thâu-kóe bōe kóng chin hùi-khì,
siōng-bô bián teh ké-chhòe,
kah hoat-kóe kāng-khoán,
séng chi̍t tiâu kang.
gún ū chi̍t tâi tiān-tōng chio̍h-bō-á,
chāi-lâi-bí chham kóa chúi lo̍h-khì e,
bián kúi hun-cheng tiō ē-tàng e chò kóe.
chi̍t kin bí liōng-kî-iok tiō chi̍t kin chhài-thâu,
chhài-thâu siah-siah --leh chhiat chò sè tè sè tè,
chit-má ū ki-khì tiō khah lī-piān,
lóng ká chò chiap bián chhoah-chhiam.
koh lâi tiō khí tōa-tiáⁿ
(piak ti-iû,ná tio̍h-ài kā soàn-á-pe̍h chhiat hō͘ iù,
soàn-thâu hám-hám --leh,
tán ti-iû piak kah chhun phoh,
tiō hē lo̍h-khì chhá,
tán chhut-bī,
tiō ē-tàng kā chhài-thâu-chiap lo̍h-tiáⁿ,
ná lā,ná hē ngó͘-hiang-hún,hô͘-chio-hún,iâm,âng-chhài-thâu-si,
mā ē-sái chham kóa ká-bah.
hō͘ kún--chi̍t-ē tiō ē-sái hē kóe,
hóe ài chūn khah sè,
kóe hē--lo̍h tiō ài kín khi̍t,
ài chù-ì m̄-hó hō͘ chhàu-ta,
kui tiáⁿ ē lú lâi lú khó,
tiō ē lú lâi lú chia̍h-la̍t.
tiâu tī chian-sî-téng ê kóe kā tēⁿ khòaⁿ-māi,
nā siuⁿ tēng tiō koh hē kóa chúi,
khi̍t kah chiâu-ûn tiō ē-sái khat--khí-lâi chhoe,
khòaⁿ beh siáⁿ-mih hêng tiō iōng siáⁿ-mih té,
sè ê lâng-sn̂g iah-sī sè tè kám-á lóng ē-sái.
tōa-chàu sū-sian tio̍h-ài seng khí-hóe,
hiâⁿ-hóe hiâⁿ hō͘ ōng,
ài chhoe kúi-nā tiám-cheng,
nā-sī ū téng-ē-sn̂g,
tio̍h-ài kau-ōaⁿ chiah ē chiâu-ûn.
chhoe hó sī nńg-sìm-sìm,
iá-bē chhiat--tit,
ài tán i léng.
beh chia̍h chìn-chêng koh chian--chi̍t-ē,
siang-pêng chian hō͘ chhiah,
ùn soàn-liông tāu-iû,
chu-bī ū-kàu chán.
chi̍t tang chò chi̍t kái,
kháu-bī chóng--sī khah bô ún-tēng,
iû-kî a-má lú lâi lú ū-hòe liáu-āu,
bô châi-tiāu ka-kī chò,
tiō tī piⁿ--á chhut-chhùi,
góa lâi chhut-chhiú,
ū-sî bián-put-liáu ē chhut-chhôe,
iû-kî sī beh khi̍t kah lōa khó,tēⁿ --khí-lâi án-chóaⁿ chiah sǹg tú-hó,
góa si̍t-chāi lia̍h bē chún,
ka-siōng téng,hē sn̂g in-ūi un-tō͘,chúi-khì chiâⁿ ū chha,
chióng-chióng ê goân-in,
khó-lêng nn̄g sn̂g ê phín-chit ē bô sáⁿ it-tì.
chò kah hiah chē,
m̄ sī lóng ka-kī chia̍h,
chi̍t-pòaⁿ í-siōng lóng sī beh sàng--lâng--ê,
a-má ta̍k kái to chhian kéng bān kéng,
kéng siōng súi--ê,siōng hó-chia̍h--ê hō͘--lâng,
lēng-gōa lâu chi̍t tè iá sǹg bē-bái ê pài kong-má,
chhun--ê khah bái--ê chiah ka-kī chia̍h.
góa sī ta̍k kái lóng m̄-kam-tiuh-tiuh koh m̄ káⁿ kóng,
mā m̄ sī kóng kiaⁿ lâng chia̍h --lah,
sī lâng kám ē chhiūⁿ góa hiah-nī tin-sioh gún ê chhài-thâu-kóe --leh?
góa sī ài chia̍h koh m̄-kam chia̍h,
nā pa̍t-lâng the̍h khì soah kun-pún bô ài chia̍h,
kám m̄ sī chiok óng-hùi?
lâng lóng kóng chng-kha-lâng tiâu-ti̍t,siān-liông,
chiah-ē hó--ê lâu hō͘--lâng,
chāi góa lâi khòaⁿ,
tiō bô hiah-nī lōng-bān.
tùi kó͘-chá sî-tāi ê cha-bó͘-lâng lâi kóng,
in ûi-it ê seng-oa̍h bo̍k-piau tiō sī hōaⁿ-ke,
koh in-ūi seng-oa̍h kho͘-á chin e̍h,
kui-chng-thâu ê lâng lóng hō͘-siong se̍k-sāi,
kui-chhin-cho̍k mā chiâⁿ chia̍p ū lâi-khì,
lân-bián tiō ē ū ta̍p-ta̍p-tih-tih ē pí,
kah bē liáu bē chīn ê êng-á-ōe,
in siōng kiaⁿ--ê tiō sī che,
kiaⁿ hō͘ lâng kóng bô-kàu hiân-hōe,chhiú-lō͘ bái,kiaⁿ lâng chia̍h,tàng-sng,hō͘ thâu-ke bô bīn-chú,
tì-sú in tiāⁿ-tio̍h ài kā siōng hó ê piáu-hiān hō͘ pa̍t-lâng khòaⁿ--tio̍h,
sàng kóe,sàng chàng tiō sī piáu-hiān ê ki-hōe,
tong-liân sī khah án-chóaⁿ úi-khut ka-kī mā tio̍h hō͘ lâng bô êng-á-ōe thang kā,
nā thàn-tio̍h o-ló,
tiō koh-khah kong-tek oân-boán --ah.
m̄ sī góa in-ūi m̄-kam hia-ê kóe leh loān-sú kóng,
si̍t-chāi sī tùi seng-oa̍h-tiong koan-chhat--lâi--ê.
ta̍k kái góa nā tàu-kha-chhiú hun-phòe beh sàng--lâng ê kóe,
khòaⁿ-tio̍h a-má tiû-tû kah sè-lī ê piáu-chêng,
koh ū chhùi-lāi leh nauh ê ōe,
tiō kám-kak chin m̄-kam.
m̄-koh,che sī i kui-sì-lâng ê kè-ta̍t-koan,
i tùi lîn-seng ê sīn-tiōng lóng piáu-hiān tī chia,
lán ná thang khì kā i kóng siáⁿ-mih sin sî-tāi tō-lí --leh?
kòe-nî --mah,
ta̍k-ke hoaⁿ-hí tiō hó,
nā góa ka-kī ê m̄-kam kah iau-kúi,
tiō chham chhài-thâu-kóe kā thun lo̍h pak.
Tâi-gí pí-sài
Chok-chiá:Ko Ka-Hui
Ē-kì-leh téng kò goe̍h lī-cha̍p-it hit kang,
góa khì Sêng-tāi chham-ka"Pe̍h-ōe-jī tui-tui-tui"ê pí-sài,
che sī choân-kok tē-it kái ê Pe̍h-ōe-jī pí-sài.
Chit ê oa̍h-tāng sī góa ê Tâi-gí lāu-su kó͘-lē góa khì chham-ka--ê,
góa ê sim-chêng sió-khóa kín-tiuⁿ,tiō chē hóe-chhia ka-kī khì --ah!
Góa thê-chá beh pòaⁿ tiám-cheng kàu hiān-tiûⁿ,
chē tī gōa-kháu ê í-á tī hia tán sî-kan kàu beh li̍p-khì pí-sài,
chit ê sî-chūn mā sī koh sió-khóa-á kiaⁿ-kiaⁿ.
Sî-kan liâm beh kàu ê sî,
tiō ū kang-chok lîn-oân kóng ē-tàng li̍p-lâi seng chhoe léng-khì,sim-chêng pàng khin-sang,
góa tiō kín li̍p-khì chún-pī,koh hām piⁿ--á ê a-chí se̍k-sāi,
hām i kóng-ōe,sūn-sòa tiâu-chéng góa ê sim-chêng,hō͘ khah pêng-chēng --leh!
Kòe bô gōa kú,kóng beh khai-sí pí --ah.
Góa iah-sī ū chi̍t-tiám-á kín-tiuⁿ.
Tē-it koan khó soah,beh kong-pò͘ chêng cha̍p miâ ê sî,
sim-lāi siūⁿ-kóng èng-kai ē tiâu --lah,kiat-kó góa chin-chiàⁿ ū pâi--li̍p-khì --neh!
Góa pâi tī tē-sì ê,án-ne tiō sī beh koh chhia-piàⁿ tē-lī koan --ah --o͘h!
Si̍t-chāi chiok chhì-khek --lah!
Chiúⁿ kàu-siū sī chú-khó-koan,khòaⁿ-tio̍h i góa chiok kín-tiuⁿ--ê!
Góa ē-kì-tit tē-it tiâu tê-bo̍k tiō kòng-tó chhit ê lâng,chhun saⁿ ê lâng leh pí niâ,
chāi-tiûⁿ ê phêng-sím kóng án-ne seng pí chêng saⁿ miâ,pí--chi̍t-ē--á tiō chhut--lâi --ah!
Ah góa --leh?Chhun chhit ê lâng lo̍h-khì pí,góa tiō sī kî-tiong chi̍t ê,
pí kàu góa chia ê sî-chūn,khe̍h-tio̍h tē-la̍k miâ,
hit ê sî-chūn kî-si̍t góa ū chi̍t-tiám-á m̄-káⁿ siong-sìn,kài sêng leh bîn-bāng --neh!
Góa ê Tâi-gí lāu-su mā tī hiān-tiûⁿ,
i kóng góa chiok gâu--ê,koh kā góa lám,
góa sim-lāi chin-chiàⁿ ū-kàu hoaⁿ-hí --neh!
Hó-ka-chài góa ū thiaⁿ Kim-hoa lāu-su ê ōe,
lâi chham-ka che Tâi-gí bûn-jī-hòa ê le̍k-sú-sèng ê pí-sài.
Hi-bāng góa ē-tàng ūi Tâi-gí kè-sio̍k phah-piàⁿ --lo̍h-khì --lah!
Seng-oa̍h Tùi-ōe
sòa-lo̍h-lâi khòaⁿ thô-hn̂g-chhī bîn-á-chài lī-cha̍p la̍k hō ê thiⁿ-khì
un-tō͘ lī-cha̍p káu tō͘ chì saⁿ-cha̍p it tō͘,lo̍h-hō͘ ki-lu̍t chhit-cha̍p%
lâi-pin peh-pah cha̍p-la̍k hō chhiáⁿ-lâi sì hō kūi-tâi pān-lí
lóng-chóng chhit-pah lī-cha̍p káu kho͘,chāu lí chhit-cha̍p it kho͘
kin-á-ji̍t sī saⁿ-goe̍h lī la̍k,pài-jī
góa ê hō͘-chiàu hō-bé sī ngó͘ sù kiú ngó͘ sù lio̍k sam it it
gún-tau ê tiān-ōe hō-bé sī khòng lio̍k - sù lio̍k kiú jī sù lio̍k kiú
i-tī it kiú ngó͘ sam nî chhut-sì
chhiáⁿ pang góa choán hun-ki pat it khòng
Tâi-oân-lâng iáu sǹg kāu-lé-sò͘.
Bô chin se̍k-sāi--ê chho͘ kìⁿ-bīn siōng-hó m̄-thang khang-chhiú.
Chit-chióng lé-sò͘ m̄-sī khòaⁿ mi̍h-kiāⁿ ê kùi ia̍h sio̍k.
Chhī-bīn bô leh bē--ê siōng sek-tòng,
ka-kī ê chhòng-chok chhiūⁿ chhiú-kang gē-phín siōng ū kì-liām-sèng.
Khì pài-hóng--lâng ke-kiám ài chah tán-lō͘,mā ū lâng kiò-chò chhiú-sìn-á.
Tán beh sio-sî,bat lé-sò͘ ê chú-lâng ē chhoân chi̍t-kóa thó͘-sán hō͘ lán kōaⁿ--tńg-lâi,che kiò phōaⁿ-chhiú.
Tán-lō͘,chhiú-sìn ia̍h sī phōaⁿ-chhiú,
thong-siông sī chia̍h-mi̍h,lông-chok-bu̍t iah-sī ka-kī ê cheng-seⁿ-á.
Lé-sò͘ ū ta̍k-nî kò͘-tēng--ê kah hō͘-siōng pôe-tòe--ê nn̄g-khoán.
Nî-á cheh-á sī hun-in koan-hē kiat chhin-chiâⁿ poa̍h kám-chêng só͘ iàu-kín--ê.
Chiaⁿ-goe̍h chhoe-jī āu-thâu-chhù ài ū-lâng khì chhin-ke chhin-ḿ hia kiâⁿ-chhun,
bo̍k-te̍k sī beh thè sin-pū chhéng-ká,hō͘ i thang tńg gōa-ke.
Tiong-chhiu sin-pū tio̍h kōaⁿ goe̍h-piáⁿ tńg-khì āu-thâu-chhù.
Kap bú-chhin sioh-pia̍t
Chok-chiá:Liāu Sūi-bêng
bú--á,kū-nî í-lâi chit nn̄g nî,
lí tī Tiông-chheng kah Kng-tiân tiong-kan lâi-hôe chhut-li̍p,
kip-chín,kiám-cha,chhiú-su̍t,tòa-īⁿ,
chi̍t pái kòe chi̍t pái ê sûn-khoân,
í-keng pháiⁿ sǹg pái--ah.
la̍k goe̍h chhoe-gō͘ hit kang,
pún-lâi thiaⁿ i-seng kóng lí ē-tàng chún-pī tńg-khì Tiông-chheng--ah,
bô-gî-ngō͘,beh-àm-á,
tong-ti̍t ê i-su khà-tiān-ōe lâi,
kóng lí chhut chin chē hoeh,
ài sàng kòe-khì ka-hō͘-pēⁿ-pâng chiàu-kò͘.
kè-tńg-kang ê beh-àm-á,
hō͘-sū koh khà-tiān-ōe lâi thong-ti kóng lí ê sim-thiàu,hoeh-ap lóng it-ti̍t leh kàng,
ài sûi kòe-khì khòaⁿ.
góa kap Gān-lêng tú chiap Í-khoan,Hêng-khoan pàng-o̍h,
ti̍t-chiap kóaⁿ kòe-khì Kong-tiân,
ē-hù khòaⁿ-tio̍h lí chòe-āu ê chhiò-iông.
Chit kúi pái sàng lí ji̍p-khì chhiú-su̍t-pâng ê sî,
lóng lih siūⁿ kóng,
tī lí lîn-seng ê bóe-chām,
beh kap lí kóng siáⁿ-mi̍h,
siūⁿ a̍h siūⁿ,iáu-bōe lo̍h pit siá,
lí to̍h koh chhut-īⁿ--ah.
Chit piàn chin-chiàⁿ ài kap lí sioh-pia̍t--lo͘h.
hôe-sióng lí chi̍t-sì-lâng,
kā choân cheng-sîn lóng khǹg tī chit ê ke,
lô-lo̍k thoa-bôa.
kàu káu-cha̍p la̍k nî tòe góa-lâi Tâi-tiong tòa,
chiah ē-tàng khah chheng-êng,
hiáng-siū boán-nî.
bô siūⁿ kóng soah hō͘ thòe-hòa-sèng koan-chat-iām khùn-jiáu--tio̍h,
bē-tàng sûi ka-kī ê ì,
kiâⁿ tang óng sai khì thit-thô,
ū khah ut-chut.
M̄-koh,lí chiok khòaⁿ ē khui,
kap só͘-ū chiàu-kò͘--lí ê i-hō͘ sian-siⁿ,sió-chiá lóng chin ha̍p-chok,
bē khiau-khi--lâng,
chí-ū kám-un,bô oàn-chheh,
sī pēⁿ-īⁿ téng-téng-ē-ē lâng-lâng o-ló ê bô͘-hoān pēⁿ-lâng.
sui-jiân lí chiah kok-bîn-ha̍k-hāu pit-gia̍p,
m̄-koh,
lí só͘ piáu-hiān--chhut-lâi ê khì-chit kap bûn-hòa sò͘-ióng chhiau-kòe lí kāng-iân ê o͘-bá-sáng chin chē,
kap lí chih-chiap kòe ê lâng lóng in-ūi lí ê khì-chit kap hit phō pe̍h thâu-mn̂g,
ioh kóng lí sī hāu-tiúⁿ thè-hiu--ê,
tùi chit tiám,lí chiok hoaⁿ-hí,
góa chò lí ê kiáⁿ,mā kám-kak chin ū bīn-chú.
jīn-chin kā thui-sióng--khí-lâi,
góa kin-á-ji̍t ē chiông-sū Tâi-gí-bûn ê khang-khòe,
eng-kai ài kóng sī siū-tio̍h lí ê kám-jiám.
Ē-kì-tit góa chho͘-tiong ê sî,
lí tiāⁿ-tiāⁿ chhōa góa khì Tâi-pak îⁿ-khoân tōa kong-bêng hì-īⁿ khòaⁿ Tâi-gí tiān-iáⁿ,
iû-kî Bûn Hā kap sì chí-mōe tng-leh âng ê sî,
in ta̍k-nî ê tiān-iáⁿ kap sûi phìⁿ teng-tâi,
lí lóng chhōa góa khì siáu ū tio̍h.
góa tī Tâi-gí bûn-hòa chit hong-bīn ê tì-sek lóng sī ùi lí hia thoân-sêng--lo̍h-lâi--ê.
siàu-liân ê sî,góa khah gōa-hiòng,
khah bô tī chhù--lí kap lí tàu-tīn,
siong-tùi--ê,
Gím-hok kap lí tàu-tīn seng-oa̍h ê sî-kan khah chē,khah tn̂g.
it-ti̍t kàu a-pah kòe-sin liáu-āu,
Gím-hok in kui-ke-kháu-á koh sóa-khì Tâi-lâm,
lí tòe góa lâi Tâi-tiong tòa,
lán chiah piàn khah chhin.
iû-kî Gím-hok tài-pēⁿ kàu kòe-sin chit kúi nî,
lóng sī góa leh chhú-lí lí ê tāi-chì,
sui-jiân hū-tam ū khah tāng,
m̄-koh,pí kî-tha ê chí-mōe-á khah ū hok-khì,
ē-tàng tī lí ê sin-siōng o̍h-tio̍h chin chē chò-lâng ê tō-lí kap pó-kùi ê tì-hūi.
jû-kim,lí lâi lī-khui--gún,
hō͘ góa kám-kak bô siōng ê ko͘-toaⁿ,m̄-kam.
bú--á,chài-hōe--lah.
Tâi-lâm î--á an-ùi góa kóng,
ài hoaⁿ-hí sàng lí khì se-hong ke̍k-lo̍k sè-kài,
góa chí-hó chiap-siū.
lí thang an-sim khì kap a-pah,Gím-hok siong-hōe,
siong-sìn ū lí ê pó-pì chiok-hok,
goán chia-ê kiáⁿ-sun-á it-tēng ē pêng-an hēng-hok chiah tio̍h.
a-bú,chài-hōe.
iā thàm Chhân-liâu Goa̍t-sè-kài
chok-chiá:Khu Phek-hôa
kúi-nā pái ùi Ko-hiông chiūⁿ ko-sok-kong-lō͘,
óng pak sái it-jī-cha̍p hun,
lóng ē khòaⁿ-tio̍h chháu-bo̍k put seng ê soaⁿ-phiâⁿ,
kám-kak chin kî-koài,
he tàu-té sī tó-ūi?
sī-án-chóaⁿ kap pa̍t-ūi ê soaⁿ lóng bô kâng-khoán?
āu--lâi chiah chai-iáⁿ,
he sī lán Tâi-oân ū-miâ ê ok tē-hêng,
nî-hóe-soaⁿ,
Chhân-liâu thàng Tâi-lâm ê Goa̍t-sè-kài.
ū chi̍t pái,
thàn Tōa-kong-san Lîn-bûn Hia̍p-hōe leh kí-pān"iā thàm Goa̍t-sè-kài"oa̍h-tāng ê sî,
kóaⁿ-kín pò-miâ tòe khì khòaⁿ-māi--leh.
chi̍p-ha̍p tē-tiám sī Chhân-liâu-khu Goa̍t-sè-kài nî-gâm tē-chit kái-soeh tiong-sim.
pò-miâ ê lâng lóng kàu-chê liáu-āu to̍h pian cho͘,
múi chi̍t sió-cho͘ phah-phài chi̍t ê tō-lám ê lāu-su;
tē-it chām sī Kó͘-têng-chhoan ê"tōa kún-chúi",
iân-lō͘ kiâⁿ-kòe Jī-jîn-khe-kîⁿ,
ū khòaⁿ-tio̍h chiok chē si̍t-bu̍t,
chhiūⁿ Tâi-oân siōng phó͘-phiàn ê keng-chio-châng,
chō͘ siau-hòa ê bo̍k-koe,
chò kóe pa̍k chàng lóng chin hó-iōng ê goe̍h-thô-hio̍h,
siōng te̍k-pia̍t--ê sī kó͘-chá-lâng the̍h-lâi sé thâu-mo͘ ê bû-hoān-chí-chhiū;
Kó͘ lāu-su chiâⁿ ū ha̍k-būn,
bat chin chē si̍t-bu̍t,koh bē khǹg-pō͘,
chiâⁿ jīn-chin leh siāu-kài,
khó͘ bē-tit kā sò͘-cha̍p nî ê kong-le̍k,
lóng thoân-siū hō͘--goán.
ta̍k-ke ná kiâⁿ ná cháu ná khai-káng,
saⁿ oan sì oat to̍h kàu"tōa kún-chúi",
khòaⁿ-tio̍h it-ti̍t pok-pok-pok ê nî-chiuⁿ,
thiaⁿ lāu-su kái-soeh chiah chai-iáⁿ,
beh hêng-sêng chit khoán te̍k-sû ê tē-chit,
ài ū sì ê tiâu-kiāⁿ lóng tùi-tâng chiah ē-sái,
to̍h sī kāng chi̍t ê só͘-chāi ài ū"chúi,thian-liân-khì,nî-gâm kah pek-phāng",
tī Tâi-oân siōng ū tāi-piáu-sèng--ê,
sī Iàn-châu ê nî-hóe-soaⁿ;
Ia̍h nā kan-na ū"chúi,thian-liân-khì kah pek-phāng"
to̍h sī koan-á-niá ê"chúi hóe tông goân"siōng ū-miâ;
lēng-gōa Hêng-chhun ê"chhut hóe"to̍h sī ū"thian-liân-khì kah pek-phāng",
bô siūⁿ--tio̍h lán sió-sió ê Tâi-oân,
kèng-jiân ū chiah-nī chē te̍k-sû ê tē-chit.
Ē hō-chò"Goa̍t-sè-kài",
sī in-ūi chia ê tē-lí kéng-tì,
chham goe̍h-kiû kâng-khóaⁿ lóng sī khám-khám-khia̍t-khia̍t,
lāu-su chin siông-sè kā goán kóng,
che-sī in-ūi hō͘-chúi kap hô-chúi tī tē-chit loán-jio̍k,
lî-chhiáⁿ kâm ū iâm-hun ê nî-gâm-khu it-ti̍t chhim-si̍h,
nî-kú-goe̍h-chhim liáu-āu,
to̍h piàn-chò chit khoán ê ok tē-hêng.
ta̍k-ke sūn"khoân-ô͘ pō͘-tō","teng-goe̍h pō͘-tō"lâi-kàu"goa̍t-kiû kong-hn̂g",
tú-hó sī goe̍h-niû taⁿ-á beh chhut--lâi ê sî,
sui-liân chá to̍h kiâⁿ kah kui thâu-bīn kōaⁿ,
m̄-koh chit-sî liâng-hong chūn-chūn chhoe--lâi,
gia̍h-thâu him-sióng îⁿ koh súi ê goe̍h-niû,
hō͘ lâng sim-chêng chiâⁿ khin-sang,
khòaⁿ ji̍t-chhut bô hi-hán,
siúⁿ goe̍h-chhut chiah te̍k-pia̍t.
Sòa--lo̍h-lâi,
goán chi̍t-tīn lâng tòe lāu-su ê kha-pō͘,
thiaⁿ cheng-chhái ê tō-lám,
keng-kòe Goe̍h-bâi kong-hn̂g,
lo̍h thiⁿ-thui,
se̍h tē-chit kong-hn̂g chi̍t tōa liàn,
tiong-tô͘ put-sî ū chiáu-á thî,chúi-ke kiò,thâng-thōa siaⁿ,
iáu-koh khòaⁿ-tio̍h kúi-nā chiah hóe-kim-ko͘,
m̄-koán tōa-lâng ia̍h gín-á,
lóng kám-kak lâi chi̍t chōa Goa̍t-sè-kài si̍t-chāi sī chin kè-ta̍t.
sêng-sim kî-kiû O͘-mí-tô͘ Lû-lâi siū kiong chit chi̍t bī
chok-chiá:Chan Kang-san
Kám sī chù-tiāⁿ!
khì-siōng koan-chhek chām,
siat tī Khak-pâi iû-khò͘ hū-kīn,
Tām-chúi chia̍t-ūn chóng-chām ê ji̍p chām chêng.
lâi,
bóe-chām--ah,
ji̍p chām chêng...
pōng--chi̍t-ē!
M̄ sī jîn-seng lia̍t-chhia,
chhia-téng ū jōa chē ū-iân lâng,
mā m̄ sī lí chia sī-sè--á tī siā-hōe ū jōa tāng ê hūn-liōng.
chóng--sī bé-chām--ah,
pōng--chi̍t-ē!
kin-á-ji̍t tāi-hân,
pōng-pió gō͘,la̍k tō͘,
tī lêng-chêng sio-kòe hiuⁿ ê chit kóa sī-sè--á sim--lí,
bô kám-kak tio̍h kôaⁿ-siù-siù,
ū--ê kan-na sī kui sim-koaⁿ-khut-á kám-siā ê sio ho.
kám-siā a-má.
chìn-chêng tiāⁿ-tiāⁿ chhàu-phùi kóng góa ka-kī sī suh khong-khì tōa-hàn--ê.
Thian-liông kóng,
ū chi̍t-pòaⁿ sī a-má ê"thiăn-pú-lah"tàⁿ,
chhiâⁿ-ióng chiâⁿ lâng--ê.
"a-pô,lí ê tāu-hū chin hó-chia̍h."
"ha...sam-pat--á,
gín-á-lâng bē-hiáu kóng-ōe."
"a-pô,
góa chū tha̍k Pak-tâu kok-hāu-á,
to̍h chia̍h lí ê tāu-hū,
chia̍h kàu chit-má,
lâi ha̍k-hāu-kháu chhōa sun hā-khò--ah."
"Chit tàⁿ góa mā kò͘ kah chò chó͘--ah!"
a-má taⁿ chò-sian--ah!
khì ke̍k-lo̍k sè-kài,
mā ē-sái bē"thiăn-pú-lah",
cheng-chha châi-liāu lóng sò͘--ê.
Koh bián pún,iōng siūⁿ--ê to̍h ē ū.
iōng lí thiàⁿ kiáⁿ,thiàⁿ sun ê khì-bī,
thâu chi̍t ê to̍h kiong-ióng A-mí-tô͘ Lû-lâi,
koh-lâi sī Koan-sè-im phô͘-sat.
bián pháiⁿ-sè!
a-má,
pí khí pa̍t-lâng ê iù-lō͘ sò͘-chai,
lán che lāi-té ū in chò bē kàu,
kè-lâi Chan--ka,jīn-hūn lím-nāi kui-sì-lâng ê hó-khì-bī!
bián pháiⁿ-sè!
a-má,
hu̍t-chó͘ chia̍h ē chhut--lâi,
lāi-té ū thài chē pa̍t-lâng m̄ chai,
iáu lí mā lím--lo̍h-lâi ê tāi-chì,
sui-bóng lí bô tha̍k-chheh,
góa chai-iáⁿ lí ū tek-hēng,
in tiāⁿ-tio̍h ē chin o-ló--o͘h!
góa pó-chèng!
a-má chhiáⁿ-lí tio̍h ke khat--nn̄g--óaⁿ-á,
koh ke chhiáⁿ--nn̄g-ê-á,
tī hit ê bô khó͘-thiàⁿ ê ke̍k-lo̍k sè-kài,
siōng khiàm--ê...
tú-hó sī ùi so-pô chah--lâi--ê,
lí chū-liân chò--chhut-lâi ê chit chi̍t bī.
chù:so-pô sè-kài,
ì-sù sī ē kham leh lím-nāi ê sè-kài.
phō-sim
chok-chiá:Tiuⁿ Ho̍k-chū
"phō-sim",
to̍h sī kā sim-chōng phō--leh,
chhiūⁿ teh phō âng-eⁿ-á án-ne;
ì-sù sī"ū kám-kak tio̍h sim-chōng teh thiàu".
chèng-siông chōng-hóng sī,
lán thé-lāi ê ngó͘-chōng-lio̍k-hú leh chò-kang,
lán kám-kak bōe tio̍h;
sim-chōng teh thiàu,teh chhoán-khùi,
thâu-khak teh siūⁿ tāi-chì,
pak-tó͘ tn̂g-á teh tín-tāng téng-téng,
lóng sī tī lán put-ti-put-kak tiong chìn-hêng.
nā-sī thiau-kang beh chù-ì,
lí thang bong-tio̍h sim-chōng teh thiàu,
kám-kak tio̍h lí teh chhoán-khùi.
Tī tiām-chih-chih ê sî,
lí sīm-chì ē thiaⁿ-tio̍h sim-chōng ê thiàu-siaⁿ!
M̄-kú phó͘-thong-sî,
lán iáu-sī bô kám-kak,mā m̄ chai-iáⁿ!
nā chiàu án-ne lâi kóng,
phō-sim m̄ to̍h piáu-sī bô chèng-siông?
pō͘-hūn chèng-khak!
Lán nā chin chhut-la̍t teh chò tāi-chì,
chhiūⁿ teh cháu,teh chông,
teh giâ tāng mi̍h,teh siū-khì,teh heng-hùn ê sî,
lán ē kám-kak tio̍h sim-chōng tōa-la̍t teh thiàu,
koh thiàu khah kín,
che-sī chèng-siông ê seng-lí hoán-èng,
chi̍t-ē-á to̍h hoe-ho̍k chèng-siông,
i-ha̍k miâ-sû kiò"seng-lí-sèng sim-thiàu kòe sok",
thang kóng sī chèng-siông ê phō-sim.
nā-sī pēⁿ-thài ê phō-sim,
sim-thiàu bô kui-lu̍t,
liâm-mi kín,liâm-mi bān,
ū-sî tōa-la̍t,ū-sî sè-la̍t,
koh ū-sî-á chhiūⁿ kiám thiàu chi̍t ē,
sim-chōng bē-su beh thêng--khì ê khoán-sek,
lâng ē chin kan-khó͘,
sim-koaⁿ-thâu cha̍t-cha̍t,
mā kám-kak kiaⁿ-hiâⁿ,
ná-chhiūⁿ kiōng-beh sí--khì--leh.
i-ha̍k miâ-sû hō-chò sim-lu̍t put chéng,
chit ê sî-chūn,
lán chin chū-liân ē iōng chhiú khì kā sim-chōng mo͘h--leh,phō--leh,
ná-chhiūⁿ beh kā pó-hō͘ ê ì-sù,
to̍h sī án-ne,
lán chiah kā hō-chò"phō-sim".
phō-sim ê sî beh án-chóaⁿ--leh?
bián kín-tiuⁿ,
nā-sī chèng-siông ê seng-lí hoán-èng,
chi̍t-ba̍k-nih-á(saⁿ chì gō͘ hun-cheng)to̍h ē bān--lo̍h-lâi,
khoe-ho̍k chèng-siông;
nā-sī pēⁿ-thài--ê,
mā chhiáⁿ m̄-thang kín-tiuⁿ,
léng-chēng chat lí ê me̍h,
mā ē-sái iōng chhiú khì bong sim-chōng,
hó-lé-á sǹg khòaⁿ-māi,
pá-ap nn̄g ê goân-chek:
sǹg khòaⁿ tàu-té sim-chōng chi̍t hun-cheng thiàu kúi ē,
chèng-siông-lâng ê sim-thiàu chi̍t hun-cheng sī la̍k-cha̍p chì chi̍t-pah ē;
seng-lí hoán-èng ê sim-thiàu kòe sok tī chi̍t-pah chì chi̍t-pah gō͘-cha̍p ē ê tiong-kan;
nā-chún sim-thiàu chi̍t hun-cheng chhiau-kòe chi̍t-pah peh-cha̍p ē,
chhiáⁿ chek-sî chek-khek khì chhōe sim-chōng-kho i-su kòa kip-chín!
nā-bô,ē chhut-tāi-chì!
chù-ì khòaⁿ sim-thiàu ū sūn,ū kui-lu̍t--bô?
seng-lí hoán-èng ê sî,
sim-thiàu kín koh ū kui-lu̍t,
bē o͘-pe̍h thiàu;
nā-sī pēⁿ-thài ê phō-sim,
sim-thiàu to̍h bô kui-lu̍t,
liâm-mi thiàu oa-lú-chuh,
liâm-mi thiàu chhiah-chhiah,
liâm-mi koh thiàu a-kó-koh,
jî-chhiáⁿ lâng ē kám-kak chiok bô-la̍t,
chhoán-khùi bē sūn,
chit-chūn chhiáⁿ kín khà-tiān-ōe it-it-kiú,
kiò kiù-hō͘-chhia sàng lí khì kip-chín,
án-ne to̍h an--lah!
phō-sim to̍h sī sim-chōng teh kā lán kóng:
i ū būn-tê,teh bô-sóng-khoài,
chhiáⁿ kín chhōe i-seng.
Seng-oa̍h Tùi-ōe
Chi̍t poe tāu-leng,nn̄g lia̍p ko-lê-chhài-pau.
Chá-tǹg-tiàm ê tùi-ōe
Thâu-ke gâu-chá.
Gâu-chá--o͘h,Beh chia chia̍h ia̍h-sī beh pau--ê?
Chia chia̍h.
Lí beh ài siáⁿ?
Góa beh chi̍t poe tāu-leng,chi̍t hūn nn̄g-piáⁿ.
Tāu-leng beh sio--ê ia̍h-sī peng--ê?
Un--ê,mài chham thn̂g.Koh ài nn̄g lia̍p ko-lê-chhài-pau.
Pháiⁿ-sè neh,ko-lê-chhài--ê bô--ah,
kin-á-li̍t hū-kīn ha̍k-hāu ū oa̍h-tāng,tēng khah chē.
Sún-á--ê hó--bô?
Hó.
Ah koh beh ài siáⁿ--bô?
Lín ê kiâm-tāu-leng lāi-té ū chham siáⁿ?
Ū chhang-á,chhài-pó͘,hê-pi kah iû-tiâu,mā ē-sái ka nn̄g.
Hm̄,án-ne sió-tán kā góa pau chi̍t-óaⁿ bô hê-pi--ê.
hó-thiⁿ pháiⁿ-thiⁿ put chhiâng-chāi
chok-chiá:Tân Hong-hūi
chhut li̍t-thâu,lâng kóng sī"hó-thiⁿ",
lo̍h-hō͘ ta̍p-tih,tiō kóng"kin-á-li̍t pháiⁿ-thiⁿ",
che hó kah pháiⁿ lóng mā lâng leh phêng-kè,
chhut-li̍t,thàu-hong,lo̍h-hō͘ pún chiâⁿ sī tāi-chū-liân ê hiān-siōng,
bô siáⁿ hó-pháiⁿ,
chí put-kò nā gāi-tio̍h"lâng"ê oa̍h-tāng,
lâng tiō bô hoaⁿ-hí--ah,
án-ne nā-tiāⁿ.
nā sio-chio khì chhit-thô,
siōng hó chhut-li̍t koh ū hong bî-bî-á chhoe,
m̄-kò tī Tâi-oân,
chúi-thó͘ siū phò-hoāi,khong-khì u-liám hiah giâm-tiōng,
ū li̍t-thâu ê sî bô-it-tēng sù-sī,
nā tī to͘-chhī tian-tò ài phīⁿ kok-chióng chhia-lióng ê o͘-ian kah tōa-lâu léng-khì pàng--chhut-lâi ê sio-khùi,
he o͘-ian kah sio-khì hō͘ lâng m̄ káⁿ chhoán-khì koh kui-bīn o͘-mà-mà,
sio-loa̍h ê khì-hāu kán-ná beh kā tiám-má-ka-lō͘ iûⁿ--khì,
lâng hō͘ sio-khì pau-ûi,
hip kah cháu bô lō͘,bô tè bih.
án-ne,
lo̍h-hō͘ hó--ah,
siōng chió lo̍h-hō͘ kā chi̍t-kóa lah-sap chhiâng-cháu,
phīⁿ-khang kám-kak khah chheng-khì,
lō͘-piⁿ chhiū-á ê thô͘-hún mā bô--khì,
sek chheⁿ-chheⁿ ke chin súi,
m̄-kò,nā tú-tio̍h kúi-nā lé-pài lóng lo̍h-hō͘,
tiō chhám--ah!
lông-bîn hoân-ló kóe-chí chhài-se nōa--khì,
siōng-pan-cho̍k oàn-thàn tōa that-chhia,
ka-têng chú-hū hoân-ló saⁿ phi bōe ta,
chhiūⁿ gún chit khoán khiâ o͘-tó͘-bái--ê mā iu-thâu-kat-bīn,
gō͘-cha̍p-á tiāⁿ-tiāⁿ hō͘ chi̍t-chūn-chi̍t-chūn ê hong sàu kah phia̍t--eh,phia̍t--leh,
hong thàu,lō͘ koh ku̍t,
he hō͘ ná chiam chha̍k kah kui-bīn niau-niau,
thiàⁿ kah kiōng-boeh lâu ba̍k-sái,
kui-sin-khu ū chhēng hō͘-moa mā kāng-khoán tâm-lih-lok,
ū-sî-á koh hō͘ tōa-tâi-chhia chhiong kòe chúi-khut-á phùn kah chiâu tâm…
pún-té góa mā sī ài chhut-li̍t bô ài lo̍h-hō͘,
m̄-kò,chhut siā-hōe chia̍h-thâu-lō͘ liáu-āu,
góa hoat-hiān－hó-thiⁿ pháiⁿ-thiⁿ put chhiâng-chāi;
nā-m̄-sī kú-nî lâi chèng-hú o͘-pe̍h bú,
mā bōe hoân-kéng piàn kah mi-mi-mauh-mauh,
phò-hoāi chū-liân kui-lu̍t,
hāi lán chit-má lo̍h-hō͘ sī chò-tōa-chúi,
bô lo̍h-hō͘ tiō khó-hān,
che m̄ sī thiⁿ-kong-peh ê tāi-chì,
lâng chiah-sī sat-chhiú!
tiông-kiàn chū-liân kah jîn-bûn ê hoân-kéng,
hit nî loa̍h-thiⁿ ê tang-pō͘ bêng-sán
chok-chiá:Iûⁿ Ún-giân
in-ūi chham-ka tang-hái-hōaⁿ kiān-hêng oa̍h-tāng,
cha̍p-la̍k hòe hit nî loa̍h-thiⁿ,
góa chit ê Tâi-pak gín-á,
thâu chi̍t pái ka-kī chē hóe-chhia khì Hoa-liân.
ē-tàng pò--tio̍h,pí tio̍h tōa-chióng koh-khah hoaⁿ-hí,
sui-liân góa mā m̄ bat tio̍h--kòe.
gō͘ kang sì mî ê oa̍h-tāng,thâu-bóe khàu-tiāu,
tiong-ng saⁿ kang iân Thài-pêng-iûⁿ hōaⁿ-piⁿ hiòng Tâi-tang kiâⁿ,
pah-poeh kong-lí tn̂g ê hái-hōaⁿ saⁿ kang kiâⁿ bōe thàu,
chi̍t-kóa lō͘-têng iōng chē chhia--ê.
tang-hái-hōaⁿ ê kéng-tì chám-liân-á súi,
súi kah hiah-nī-á chê-choân!
kiâⁿ ah kiâⁿ,tē-saⁿ kang hong piàn kah chin thàu,
lú kiâⁿ lú chia̍h-la̍t,
tong-sî-á sī miâ hō-chò Andy ê kiông-lia̍t hong-thai phah ùi Tâi-tang lâi,
lo̍k-siōng kéng-pò í-keng hoat-pò͘.
tiong-tàu kiâⁿ kàu Chio̍h-hō͘-sòaⁿ,
hái-éng phah-tio̍h tōa chio̍h,
chhiong khí-lâi nn̄g,saⁿ chàn lâu koân,
khiā tī hōaⁿ-piⁿ,mā ē hō͘ hái-chúi phùn--tio̍h,
put-chí-á chhì-khek.
ūi-tio̍h an-choân,
chú-pān tan-ūi koat-tēng tē-sì kang ê lō͘-têng iōng ba̍k-chiu lâi kiâⁿ,
chhia ti̍t-chiap kā gún chài khì Tâi-tang,
thê-chá chi̍t kang kái-sàn.
hit-sî,óng Hoa-liân ê kheh-ūn,hóe-chhia lóng thêng--ah,
kan-ta óng Ko-hiông ê Kim-má-hō,
chhun ē-po͘ saⁿ tiám chi̍t pang,sì tiám chi̍t pang,
gún hŏng hun-phòe chē sì tiám chit pang.
chóng sǹg chē chiūⁿ chhia,
iân-lō͘ thàu tōa hong lo̍h tōa hō͘,
la̍k tiám pòaⁿ thiⁿ beh àm ê sî,
chhia sái kàu Tāi-bú,
hiông-hiông ùn-chiàng kā chhia thêng--lo̍h-lâi.
góa ùi chhia-lāi khòaⁿ--chhut-khì,
kong-lō͘ óa hái chit pêng ê lō͘-ki í-keng thap--lo̍h-khì,
liōng-kî-iok cha̍p bí tn̂g,
koh kòe--khì,tùi-hiòng ê chhia mā thêng kui-pâi.
Ùn-chiàng lóng lo̍h-khì khòaⁿ,
khó-lêng leh thó-lūn kám beh mō͘-hiám sái--kòe-khì.
la̍k tiám gō͘-cha̍p hun,
chi̍t tīn tōa-éng phah--khí-lâi,
ta̍k-ke kín cháu-siám,
chi̍t ê tōa-kho͘ ùn-chiàng cháu bōe-hù,
hō͘ hái-éng phah--tio̍h,
tī thô͘-kha liàn kúi-nā liàn chiah khí--lâi,
hó-ka-chài bô hō͘ ká lo̍h-khì hái-té.
chit-siaⁿ ta̍k-tâi chhia lóng koai-koai-á se̍h hoan-thâu,
bô chi̍t-si-á tiû-tû.
àm-sî káu tiám,
ùn-chiàng kā gún chài tńg-lâi Tâi-tang,
tiàm chia bih hong-thai,
ke tòa saⁿ mî.
in-ūi tang-pō͘ bêng-sán──hong-thai ê in-toaⁿ,
gō͘ kang ê oa̍h-tāng kiu-chò chhun sì kang,
koh in-ūi kau-thong tn̄g--khì,
soah iân-tn̂g chò chhit kang.
thiaⁿ-tio̍h Hoa-tang thih-lō͘ thang--ah,
gún sûi chông khì Tâi-tang chhia-thâu chē chá-khí la̍k tiám hoat--ê bān-chhia.
he ū-iáⁿ sī bān-chhia,
chhin-chhiūⁿ ku leh sô,
thuh chhit tiám-cheng chiah kàu Hoa-liân.
hóe-chhia kiâⁿ tī lāi pêⁿ-po͘,
iân-lō͘ khòaⁿ--tio̍h--ê tiān-hóe-thiāu-á lóng tó--khì,
keng-chio-châng--lah,bo̍k-koe-châng--lah,
bô chi̍t châng sī khiā ti̍t--ê.
tē-it pái kám-siū tio̍h kiông-lia̍t hong-thai ê la̍t-thâu,
góa chit ê to͘-chhī-sông,
khòaⁿ kah tōa-chhùi khui-khui,
chi̍t kù ōe to kóng bōe chhut--lâi.
sui-liân í-keng sī saⁿ-cha̍p gōa tang chêng ê tāi-chì--ah,
chóng--sī,hit nî loa̍h-thiⁿ ê chêng-kéng,
sè-hàn hit-sî ê hioh-khùn-li̍t
chok-chiá:Khu Phek-hôa
ha̍k-hāu hioh-khùn-li̍t ê thàu-chá,
liân chá-tǹg to iah-bōe chia̍h,
a-bú tiō kiò góa kah ban-hiaⁿ,
ta̍h saⁿ-lián-chhia khì cheng-bí-só͘ li̍p chho͘-khng,
tńg-lâi chhī thâu-seⁿ-á,
sui-liân kóng pak-tó͘ chiok iau,
phīⁿ-á bong--leh,
mā sī ài kín khì;
in-ūi chng-kha-lâng,
ta̍k kháu-chàu lóng ē iōng-tio̍h chho͘-khng,
kha-chhiú nā siuⁿ bān,
ē khì hō͘ lâng put liáu-liáu,
kàu-sî tiō hāi--ah.
chho͘-khng ê iōng-tô͘ chin chē:
ē-sái iā tī ke-ah-liâu lāi-té,
hō͘ ke ah pàng-sái tī thô͘-kha ê sî,
khah bōe tâm-tâm liâm-liâm,
pó-chhî ta-sang,
tán iōng kòe chi̍t-tōaⁿ sî-kan liáu-āu,
koh ē-sái put khì chhài-hn̂g-á chò pûi,
iōng hiān-tāi ê ōe lâi kóng,
tiō sī hoân-pó kiam iú-ki ê chèng-choh hong-sek;
taⁿ-á put tńg-lâi iah chin ta-sang--ê,
the̍h-lâi chò chhâ hiâⁿ-hóe,
m̄-koán sī hiâⁿ-chúi sé-sin-khu,
iah-sī bûn-hóe chú-pn̄g,
pû han-chî,
lóng chiâⁿ hó-iōng;
koh ū chi̍t iōng sī kā bí-khng,chho͘-khng thàu-lām chò-hóe,
khì chhī thâu-seⁿ-á;
lí kóng chhiūⁿ án-ne bián-chîⁿ koh to iōng-tô͘ ê mi̍h-kiāⁿ,
kám m̄-bián thàu-chá tiō chhut-khì chhiúⁿ?
hioh-khùn-li̍t ê lēng-gōa chi̍t hāng khang-khòe sī koah chhân-hōaⁿ chháu,
a-bú it-poaⁿ lóng sī án-ne hun-phòe,
góa kah a-chí hū-chek kāng chi̍t tiâu chhân-hōaⁿ,
ban-hiaⁿ ka-kī koah chi̍t tiâu;
kóng kàu koah chháu sī góa siōng bô kah-ì ê tāi-chì,
in-ūi liâm-le̍k-á chóng--sī bô-kàu lāi,
chháu sian koah tiō koah bōe tn̄g,
chhiú sng--bô-táⁿ-kín,
iū kiaⁿ siuⁿ chhut-la̍t ē koah-tio̍h ka-kī,
iáu-ū chhân-hōaⁿ chháu-po͘,
put-sî tiō ū chhì-mn̂g pê,
iah-sī chôa ē soan--chhut-lâi,
piān-nā án-ne,
góa tiō tōa-siaⁿ hoah-hiu,
sòa--lo̍h koh khí-kha chông,
bóe-chhiú chóng--sī hō͘ a-chí mā kah chhàu-thâu kiam nōa-hīⁿ.
hioh-khùn-li̍t lóng leh chò khang-khòe,
m̄-koh gún hiaⁿ-mōe saⁿ lâng ē chhōe khang-phāng ê sî,
kín khì chhit-thô--leh,
ū-sî sī sńg bih-sio-chhōe,
ū-sî sī sńg am-ko̍k-koe,
iah-koh ē kòng iá-kiû,
siōng te̍k-pia̍t ê sī sńg"lí lâi chhàng,góa lâi chhōe",
iah ē-kì-tit ū chi̍t pái sī góa hū-chek chhàng,
hiaⁿ-ché khì chhōe,
góa kā chi̍t tiâu siōng kah-ì ê phoa̍h-liān,
chhàng tī thô͘-kak-chhù ê bó͘ chi̍t khang,
ta̍k-ke lóng chhōe bô,
chit piàn tong-liân sī góa iâⁿ,
m̄-koh sńg-soah liáu-āu,
liân góa ka-kī mā bōe-kì-tit sī chhàng tī tó chi̍t khang?
thô͘-kak-chhù piah sì-kè lóng ū khang,
koh lóng seⁿ chò kāng-khoán,kāng-khoán,
chi̍t-ē-á soah sa-bô-cháng,
siōng iâⁿ--ê piàn siōng su,
háu kah ba̍k-sái sì-lâm-sûi.
chit-má hê-sióng--khí-lâi,
sè-hàn ê hioh-khùn-li̍t,
si̍t-chāi sī khó͘ tiong ū lo̍k,
lo̍k tiong ū khó͘,
nā koh chim-chiok siūⁿ hō͘ chin,
hoat-kak khah-chá ê sī-tōa-lâng chin khiáu,
chū sè-hàn tiō hō͘ gín-á ióng-sêng lô-tōng ê si̍p-koàn,
koh sūn-sòa hùn-liān chit-má siōng sî-kiâⁿ ê"kám-kak thóng-ha̍p",
ē-sái kóng sī it-kiam-jī-kò͘,bong lâ kiam sé khò͘;
khòaⁿ chit-má ê gín-á,chhiú put-tōng sam-pó,
"ū su-sim"kah"su ū-sim"──phian-oán ha̍k-hāu su-chu būn-tê ê su-khó
chok-chiá:ông siù-iông
cha̍p-goe̍h lī gō͘,li̍p-hoat-īⁿ leh sím-cha"phian-oán tē-khu ha̍k-hāu kàu-io̍k hoat-tián tiâu-lē"chhó-àn,
hán-tit‘nâ--ê,le̍k--ê ê úi-oân,
lóng piàn-chò lán Tâi-gí kóng--ê"chheⁿ--ê".
ta̍k-ke chhiùⁿ kāng siaⁿ,
lóng leh kek thâu-khak siūⁿ kóng,
beh án-chóaⁿ iōng ho̍k-bū kúi tang ê tiâu-kiāⁿ chè-hān,
lâi kā lāu-su lâu tòa phian-hiong ho̍k-bū.
m̄-koh"ti-thâu m̄ kò͘,kò͘ ah-bú nn̄g",
che bô i-tio̍h phian-oán su-chu ê kin-pún būn-tê.
góa ū nn̄g pái tī phian-oán tē-khu kà-chheh,chò hêng-chèng ê keng-giām.
thâu-pái,sī it kiú kiú lī nî,góa tú ùi tāi-ha̍k pit-gia̍p.
hit-chūn,bô kàu-io̍k ha̍k-hun ê lâng,ē-tàng ti̍t-chiap khó phian-oán tē-khu ê chèng-sek lāu-su.
góa hō͘ thiⁿ-kong-peh--á an-pâi,khì kàu Lâm-tâu-koān Lîn-ài-hiong,
tī Bū-siā Tâi cha̍p-sì kah sòaⁿ lō͘-piⁿ ê Lîn-ài kok-tiong,
koh kiam kàu-ha̍k cho͘-tiúⁿ,siat-pī cho͘-tiúⁿ.
khang-khòe sī ū-kàu thiám,
m̄-kò hong-kéng súi,gín-á kó͘-chui.
góa ē-kì-tit kháu-chhì ê sî,
tok-ha̍k mn̄g góa kóng:
"nā lo̍k-chhú,ài tī soaⁿ-téng iah-sī chng-kha ho̍k-bū,
ài chiàu-kò͘ chi̍t-kóa pháiⁿ-miā gín-á.kám ē-sái?"
góa hoaⁿ-hoaⁿ-hí-hí kā kóng:
"góa mā sī sàn-chhiah gín-á chhut-sin,
chai-iáⁿ beh án-chóaⁿ kó͘-lē gín-á."
khó-tiâu ài ho̍k-bū saⁿ tang,
chí-iàu ū-sim,góa bōe kám-kak che sī chi̍t chióng hān-chè.
m̄-kò lāu-su mā sī lâng,
góa ūi-tio̍h beh khì to͘-chhī tha̍k gián-kiù-só͘,ūi-tio̍h beh kè-ang,
lō͘-bóe mā sī saⁿ nî chi̍t kàu,tiō sin-chhéng tiàu lī-khui hia,
"su ū-sim"mā piàn-chò bû-nāi ê"ū su-sim".
tē-lī pái,
góa sī khì kàu Sin-pak-chhī U-lai kok-tiong-sió chò ha̍k-hāu ê ha̍k-bū chú-līm.
góa chheh kà lī-cha̍p-lī tang--ah,
sim-lāi it-ti̍t kám-kak,
ài kā tong-chho͘ lâu chit thêng sin,khì tha̍k gián-kiù-só͘ khiàm Jîn-ài kok-tiong ê nn̄g tang hêng--lâng.
hit-chūn,tú-tio̍h lī khòng it ngó͘ nî‘So͘-te̍k-le̍kchai-āu tiông-kiàn ê kan-khó͘,
chi̍t tang tú nn̄g tang,
hêng-liáu,góa mā sim-an--ah.
tī hia,góa bat chi̍t ê chāi-tē--ê,chiok iu-siù ê goân-chū-bîn tāi-khò lāu-su.
hit tang,i chin ū ki-hōe khó-tiâu Ko-hiông chi̍t keng ū hān-chè ài tòa"la̍k tang"ê ha̍k-hāu kàu-chit,
i soah hòng-khì,bô khì khó.
chai-iáⁿ ê lâng lóng kóng chiok bô-chhái,
i kóng:"pa̍k la̍k tang,góa sī beh án-chóaⁿ ūi góa ê kò͘-hiong chò tāi-chì?"
sio̍k-gí kóng,
"ti-siū m̄-ta̍t káu-siū ún,káu-siū khùn liáu sio-kún-kún",
i kin-nî khó-tiâu Sin-pak-chhī ê ha̍k-hāu,
sui-liân lī U-lai ū chi̍t tōaⁿ lō͘,
m̄-kò ē-tàng lâu tī kò͘-hiong,
tiō sī chiok hēng-hok ê tāi-chì--ah.
i tùi kò͘-hiong ê kám-chêng,hō͘ góa chiok kám-tōng.
góa chò kòe gō͘ tang Sin-pak-chhī pún-thó͘ gí-giân chí-tō-goân ê khang-khòe,
siōng-san lo̍h-hái,to͘-chhī,phian-hiong cháu-thàu-thàu.
ū chi̍t ê chiâⁿ te̍k-pia̍t ê thé-hōe:
chāi-tē-lâng bōe kám-kak ka-kī ê kò͘-hiong phian-oán,
"phian-hiong"sī gōa-lâi ê lâng iōng ka-kī ê kak-tō͘ leh su-khó.
chāi-tē ê lāu-su tùi siā-khu ū kám-chêng,
kà bûn-hòa,kà bú-gí chi̍t-ē-á tiō se̍k-chhiú,
kàu-io̍k pān--khí-lâi tong-liân khah sūn-sū,sa-ū-cháng.
só͘-í góa līn-ûi,phian-hiong ê su-chu nā beh ún-tēng,
chèng-hú ài tī hia khui kong-hùi su-hoān ha̍k-seng khoeh、kó͘-lē phian-hiong iōng chāi-tē ê lāu-su,
chiah-sī siōng hó ê pān-hoat.
bô,
"lia̍h phang m̄ chò bi̍t,lia̍h lâng m̄ choh-sit",
hia-ê m̄-chêng-m̄-goān lâu--lo̍h-lâi--ê,
pa̍k chi̍t-pah tang mā kāng-khoán,
ū hûn bô thé o͘-pe̍h kà,
ē hāi sí phian-hiong ê gín-á.
chóng-kóng--chi̍t-kù,
kàu-io̍k ê sêng-pāi tī su-chu,
m̄-kò"ū su-sim"sī lîn-sèng,
góa ê tiān-ōe hō-bé sī kiú lī khòng lī it it lio̍k sù
kin-á-li̍t sī chi̍t pah khòng peh nî sì-goe̍h chhe-it
Tâi-pak-chhī Tiong-hàu tang lō͘ saⁿ tōaⁿ it hō
chóng-kiōng saⁿ-chheng káu-pah la̍k-cha̍p-sì kho͘
góa pò sin-hūn-chèng hō-bé A it jī sam chhit pat kiú lio̍k ngó͘ sù
Tâi-oân tī it kiú pat chhit nî kái-giâm
sìn-iōng-khah pat chhit pat chhit kiú kiú lio̍k ngó͘ sù jī sam it khòng sam lio̍k khòng
sì ka la̍k sī cha̍p
gō͘ kiám lī sī saⁿ
peh sêng chhit sī gō͘-cha̍p-la̍k
káu tû sì sī lī chhun it
Hó,án-ne chi̍t-pah khòng gō͘ kho͘.
Pháiⁿ-sè,góa bô chah gîn-kak-á,chia tōa-tiuⁿ--ê hō͘ lí chāu.
Sò͘-jī
tâi-pak chhī jîn-kháu ū nn̄g-pah la̍k-cha̍p-bān lâng
chúi chîⁿ nn̄g kò goe̍h chi̍t-pah la̍k-cha̍p-sì kho͘
pài-gō͘ tō sī tiong-chhiu-cheh ah,ta̍k-ke lóng chhoân beh khì hang-bah
mâ-hoân choán hun-ki jī kiú lio̍k chhit,chhōe tân sió-chiá
gún tiàm ê tē-chí sī tâi-tiong chhī chū-iû lō͘ jī tōaⁿ cha̍p-sì hō
jī-cha̍p-chhit kiám cha̍p-jī sī cha̍p-gō͘
kin-á-ji̍t sī kū-le̍k la̍k-goe̍h chhe-peh
bí-kok to̍k-li̍p chiàn-cheng sī hoat-seng tī it chhit chhit lio̍k nî
tiān-ōe sī chhit jī sù pat it chhit lio̍k
Seng-oa̍h Tùi-ōe
chia-ê thâng-thōa tī chia"hō͘-lī-kiōng-seng",
hêng-sêng chi̍t-ê khiā-ke lāi ê"seng-thài-khoan"！án-ne m̄-sī chin-hó?
Khó-sioh koh khiàm chi̍t-tīn lâ-giâ lâi chia̍h ka-choa̍h.
Góa sòe-hàn ê sî-chūn...
Thi̍h-siông--lah!Koh kóng góa tiō khì bé chi̍t chiah Dyson lâi khip lí chhī ê sió-kúi!
M̄-koán--lah,lán lâi pun-pheⁿ,í-āu chi̍t lâng ài kò͘ chi̍t ê só͘-chāi.
Po-lê,kiàⁿ,pau-koat tiān-sī,koh ū soa-thang chit-chióng thán-khiā ê só͘-chāi lóng góa lâi piàⁿ.
Kî-tha pîⁿ--ê só͘-chāi lí tō ta̍k lé-pài iōng ke-mn̂g-chhéng chhéng-chhéng--leh,
thô͘-kha ài sàu,ài jiû,piān-só͘ nā ta̍h o͘ mā ài khah chia̍p lù--ê.
Án-ne chhù-lāi chheng-khì-siùⁿ,khòaⁿ--khí-lâi chiah chheng-sóng.
Góa ná-ē kám-kak góa ê hū-tam ū khah tāng....
Heh,chàu-kha lóng góa hū-chek--ê neh!
Hó--lah,tāi-jîn,chun-bēng~
Ín--lâng tiō ài chò ē kàu--o͘h!
Hòng-sim--lah!
Chiàu-phín-chiàu-kiâⁿ,cha-po͘-lâng chi̍t kù ōe saⁿ-kin-la̍k-tāng neh!
Nā-sī lí koh bô beh kā góa sìn-táu,
he ke-mn̂g-chhéng tiàu hó-khòaⁿ--ê,góa tiō the̍h lâi kā lí"hit-ê".
Bûn-chiong it
siáu-tham nǹg ke-lang
chok-chiá:Iûⁿ Chín-jū
óa-kīn lông-le̍k káu khì ti lâi ê kòe-nî--ah,
chin chōe lâng kè-ōe beh ōaⁿ sin ê chhiú-ki-á,
thang kòe chi̍t ê hoaⁿ-hoaⁿ-hí-hí ê sin-nî.
Tiong-kok ê Hoa-ûi tiān-sìn kong-si chiūⁿ-chhī ê chhiú-ki-á sán-phín,
in-ūi pī ko-tō͘ hoâi-gî lāi-pō͘ ū kiàn-tì kàm-khòng hē-thóng,
chin iông-ī chhì-thàm,siu-chi̍p kò-jîn ê ún-su kah khì-gia̍p ê siong-gia̍p ki-bi̍t,
kok-ka ê an-choân mā ē siū-tio̍h gûi-hāi,
só͘-í Bí-kok,Ò-chiu,Liú-se-lân,Ka-ná-tāi...téng kok-chè siā-hōe lóng í-keng thê-ko kéng-kak,
kìm-iōng Hoa-ûi ê thong-sìn sán-phín.
lán Tâi-oân ê hêng-chèng-īⁿ,Chu-chhek-hōe,Kang-gián-īⁿ...téng chèng-hú ki-koan,
mā jīn-ûi Hoa-ûi ū chu-sìn-an-choân ê kò͘-lū,
choân-bīn kìm-chí tī kong-bū siōng sú-iōng pau-koat Hoa-ûi chāi-lāi ê Tiong-kok kho-ki thong-sìn sán-phín.
tong-liân mā ho͘-io̍k kok-jîn ài chù-ì chu-sìn ê an-choân,
í-bián hông-hāi kò-jîn kah kok-ka siā-hōe ê an-choân.
put-jî-kò chit kò goe̍h cha̍p-káu ji̍t hit kang,
soah chhut-hiān liáu chi̍t ê chin hóng-chhì ê ōe-bīn,
tiō sī Hoa-ûi sin thui-chhut chi̍t hêng sin ê chhiú-ki-á,
pún-té liāu-sióng chit khoán chhiú-ki-á ē thau-thau-á siu-chi̍p kò-jîn ê chu-liāu,
khó-lêng bô lâng ē khì kau-koan,
siūⁿ-bē-kàu hit kang tī Hoa-ûi ê thé-giām tiàm,
kèng-liân ū lò-lò-tn̂g ê lâng leh pâi-tūi,
tán beh bé sin ê chhiú-ki-á!
che tàu-té sī hoat-seng siáⁿ-mih tāi-chì--leh?
he kóa lâng ê thâu-khak kám-sī lóng phā-tái,tòng-gōng--khì--ah?
siông-sè thàm-kiû pōe-āu ê goân-in,
chin chōe kóng sī chit-má ê siàu-liân-lâng ài hi-hoa,ài gêng sin khì kū,
ài tòe lâng liû-hêng!
án-ne kóng bô-m̄-tio̍h,
put-jî-kò siōng tiōng-iàu ê goân-in kèng sī nā bé sin ki-á,
ū liân-tài chēng-sàng chi̍t tè nn̄g-pah-gō͘-cha̍p-la̍k G ê kì-ek-khah,
thiaⁿ-kóng chhī-kè ài Sin-tâi-pè kúi-nā chheng kho͘--neh!
goân-lâi lû-chhú--o͘h!
Hôa-ûi ê siong-gia̍p hêng-siau chhiú-lō͘ chin-chiàⁿ ū-kàu lī-hāi!
sī-kóng,hiah-nī chōe pâi-tūi ê lâng,
in kám m̄ sī lóng siuⁿ-kòe siáu-tham?
ji̍t-āu nā-sī tiōng-iàu ê ki-bi̍t chu-liāu lāu-sia̍p--chhut-khì,
hiō-hóe tiō bē-hù--ah.
í-chêng ū nn̄g kù ōe phì-siùⁿ Tâi-oân-lâng,
sī án-ne kóng--ê:
it.ài chîⁿ,kiaⁿ-sí,giàn chòe-koaⁿ.
jī.hó phiàn,phái kà,hī-khang-khin.
lán thiaⁿ liáu sui-liân chiâⁿ bē sóng-khoài,
m̄-koh léng-chēng kā siūⁿ khòaⁿ-māi,
khiok-sī ū tām-po̍h-á chiap-kīn sū-si̍t!
chhin-chhiūⁿ chit khoán bô kò͘ kok-ka siā-hōe an-choân,
khí-kông chhiúⁿ bé Hôa-ûi chhiú-ki-á ê hêng-ûi,
kám m̄ sī khòaⁿ chîⁿ siong-tiōng,in sió sit tōa,ba̍k-chiu kô͘-tio̍h lâ-á-bah--leh?
ū chi̍t kù Tâi-oân sio̍k-gí kóng:
"siáu-tham nǹg ke-lam",
khak-si̍t bô chhò!
siōng kiaⁿ--ê--sī,ke-lam nǹg--kòe-khì,
ke-á bô lia̍h--tio̍h,tian-tó khì hŏng chang--tio̍h,
hit-chūn beh khàu tio̍h bô ba̍k-sái--o͘h!
Bûn-chiong jī
phòng-chhn̂g kang-tiûⁿ
chok-chiá:Khu Phek-hôa
hôe-sióng sè-hàn ê sî-chūn,
èng-kai sī tī tha̍k kok-hāu-á ê sî,
chhù--lí ū khui chi̍t keng kang-tiûⁿ,
chho͘-chho͘-á sī kan-na chò phòng-chhn̂g choan-iōng ê keng-á niâ,
bóe-chhiú chiah hoat-tián chò it-koàn chok-gia̍p ê phòng-chhn̂g kang-tiûⁿ.
chò chi̍t téng sù-sī ê phòng-chhn̂g,
thian-liông kóng chin bô kán-tan,
thiaⁿ góa kóng-oân,lí tio̍h chai;
seng kā kǹg-sòaⁿ iōng ki-khì phah chò keng-á,
phah--chhut-lâi ê keng-á lóng sī oai-ko-chhi̍h-chhoa̍h,
koh ài ēng lâng-kang chi̍t ê chi̍t ê chhiâu hō͘ chiàⁿ,
chhiâu chiàⁿ liáu-āu pa̍k chò chi̍t tōa khún,
sàng ji̍p-khì tōa hang-siuⁿ,
kòe hang--kòe thang-hó tēng-hêng,
tán léng liáu-āu chiah chiàu chhùn-chhioh lo̍h-khì chhng chò saⁿ chhioh la̍k chhioh tan-lâng-chhn̂g,
iah-sī la̍k chhioh chhit chhioh siang-lâng-chhn̂g ê ki-kut,
sòa--lo̍h-khì kui téng the̍h-khì phùn-chhat,
khah bē seⁿ-sian,
bóe-chhiú tī téng-ē-bīn siang-pêng koh ka-thiam chi̍t iân chiok kāu ê chháu-chhiō,
siōng gōa-kháu pâng chi̍t niá súi-súi ê pò͘-bīn,
chiah sǹg oân-sêng.
beh chò chi̍t téng lâng-lâng kah-ì koh sù-sī ê phòng-chhn̂g,
si̍t-chāi sī chin kāu-kang.
ka-têng-sek ê kang-tiûⁿ,
oân-kang chha-put-to lóng sī ka-tī chhù--lí ê lâng;
jī-hiaⁿ sī gia̍p-bū,
tōa-só kah jī-ché hū-chek chhng keng-á koh kiam chhia gōa-kháu hit niá pò͘-bīn,
chò thâu-ke ê tōa-hiaⁿ,
sī hāu-tiúⁿ kiam kòng-cheng-á,
m̄-nā hū-chek siōng chia̍h-la̍t ê thīⁿ kāu chháu-chhiō kah pò͘-bīn,
koh put-sî khì sì-kè sàng hòe,
tī kang-tiûⁿ lāi-té khòaⁿ-thâu-khòaⁿ-bóe,
lēng-gōa ū chhiàⁿ nn̄g ê kang-lâng,
in ê khang-khòe sī iōng ki-khì kah kǹg-sòaⁿ phah chò keng-á,
kah kî-thaⁿ khah chho͘-tāng koh bô ki-su̍t-sèng ê tāi-chì,
liân a-bú to bô-thang êng,
i ài chú saⁿ-tǹg,
nā kóaⁿ beh chhut-hòe ka-pan ê sî,
mā ài chú siau-iā hō͘ ta̍k-ke chia̍h.
hioh-kôaⁿ kah hioh-joa̍h ê sî-chūn,
góa kah sì-ché,ban-hiaⁿ mā ài tàu-saⁿ-kāng,
cha-bó͘ gín-á khah bô la̍t,
kan-na hū-chek chhiâu keng-á tō hó,
ban-hiaⁿ tàu chò cha̍p-chhe-á-kang;
m̄-koh goán saⁿ ê lóng sī bián-hùi ê gín-á-kang,
bô chîⁿ thang niá,
hit sî-chūn kám-kak chin bô kong-pîⁿ,
sī-án-nóa tōa-hàn ê hiaⁿ-ché lóng ē-tàng sǹg kiāⁿ niá goe̍h-kip,
goán gín-á-lâng siáⁿ-mih hó-khang to bô,
koh tiāⁿ-tiāⁿ in-ūi chò bô hó-sè,
hō͘ tōa-lâng mē kah cháu-bô-lō͘--leh?
kok-tiong pit-gia̍p liáu-āu,
góa khì gōa-tē tha̍k-chheh,
ū chi̍t kang tńg kàu chhù--lí,
hoat-hiān kang-tiûⁿ í-keng kiat-sok,
hiaⁿ-ché mā lēng-gōa khì chia̍h-thâu-lō͘,
mn̄g a-bú chiah chai-iáⁿ,
kang-tiûⁿ hông tó chok chōe siàu,
chí-hó siu-soah.
khòaⁿ-tio̍h khoah-lóng-lóng ê chhù-lāi,
bô chhò-hīⁿ ê phah keng-á siaⁿ,
chhōe bô hiaⁿ-ché bô-êng ê hêng-iáⁿ,
se̍k-sāi ê it-chhè lóng siau-sit--ah,
si̍t-chāi chin bē koàn-sì;
án-ne hioh-joa̍h ê sî,
góa beh chò sáⁿ?
kàu hit-sî chiah liáu-kái lâng kóng"ē-hiáu siu-siàu chiah-sī sai-hū"ê tō-lí,
chhù--lí ê phòng-chhn̂g kang-tiûⁿ,
chiah té-té cha̍p-gōa tang tō kiat-sok--ah,
si̍t-chāi sī chin m̄-kam.
Bûn-chiong saⁿ
lâi-khì lia̍h tē-gû
chok-chiá:Lîm Bí-lē
sè-hàn ê sî,
hām a-kong khì lia̍h tē-gû sī góa siōng khoài-lo̍k ê tāi-chì!
i khiâ o͘-tó͘-bái chài góa kah sió-tī,
a-hiaⁿ tō khiâ kha-ta̍h-chhia tòe tī āu-piah,
chiū án-ne,
goán chi̍t hâng sì miâ,
"phuh,phuh,phuh,phuh"khiâ tùi kū hui-hêng ki-tiûⁿ hia.
ki-tiûⁿ tú-hó tī Pîn-lâm kang-gia̍p-khu ê chhiûⁿ-ûi-á gōa,
chi̍t phìⁿ khoah-bóng-bóng,
khah óa kang-gia̍p-khu hit thâu ê chháu-á siⁿ kah ŏm-ōm,
ū lâng pàng-gû tī hia chia̍h chháu.
a-kong chhōa goán tī soa-á-tē chit thâu chhōe,
chia sì-kho͘-liàn-tńg bô ûi iā bô cha̍h,
ka-chài li̍t-thâu bô kài mé,
nā-bô,
goán it-tēng pha̍k kah pìⁿ lâng-koaⁿ.
"tē-gû sī sáⁿ?"góa mn̄g a-kong.
a-kong tiau-kang kā góa háⁿ,
kóng:"ah to tòa tī thô͘-kha-té ê gû--ah,
i mā ū nn̄g ki kak,
lí nā kā lāng,
i ē kā lí tak ŏ͘!"
ná ū khó-lêng?góa m̄ sìn!
i nā kài tōa chiah ná ē tòa tī thô͘-kha?
lî-chhiáⁿ goán siang-chhiú gîm nn̄g phìⁿ kiuⁿ－a̍h bô the̍h ke-si,
sī beh án-chóaⁿ"lia̍h"?
a-kong kà goán seng chhōe ū lo̍h-hām kah chhin-chhiūⁿ chiú-lāu-á ê thô͘-khang,
kóng tē-gû ē bih tī lāi-té nà-liâng.
a-hiaⁿ ba̍k-sek hó,
chin kín tiō chhōe-tio̍h chi̍t khang,
a kong-kiōng goán hiàm óa--lâi,
koh sòa-chhiú at chi̍t ki chháu-á-ki,
tau̍h-tau̍h-á kā chhun li̍p-khì thô͘-khang lā.
bô chi̍t-ē kú,
chháu-á-ki ū leh tín-tāng,
a-kong kín kā giú--chhut--lâi,
chi̍t chiah phú-phú sè-sè-chiah-á ê ku-á,
tō hō͘ chháu-á-ki tiò--chhut--lâi--ah.
ná ē chiah chhù-bī?
tē-gû khó-lêng kài iau-sâi ê khoán,
nā-bô,goán a̍h bô iōng siáⁿ-mih chò tiò-lī,
soah chhìn-chhìn-chhái-chhái tiō kā tiò--tio̍h--ah.
a-kong kā tē-gû khǹg tī chhiú-té hō͘ goán koan-chhat.
siông-sè kā khòaⁿ,
i tû-liáu ū chi̍t tùi kak koh ū la̍k ki kha,
liân pak-tó͘ mā îⁿ-kún-kún,
sin-khu-téng ū hoat iù-mn̂g-á,
siⁿ-chòe sī ū-kàu kî-koài.
a-kong kóng:"tē-gû chin gōng,
nā chhōe bô chháu-á-ki,
chhoah mē-mē ê thâu-mn̂g lâi tiò mā ē-sái--tit."
siáⁿ!beh chhoah góa ê thâu-mn̂g khì tiò tē-gû?
góa chiah bô-ài--leh,
kàu-sî nā chhoah liáu-liáu,
góa m̄-tō piàn thut-thâu?
tōa-hàn liáu-āu,
chiah chai-iáⁿ a-kong kóng ê"tē-gû"
tō sī choan-bûn chia̍h káu-hiā ê‘hiā-sai,
i ē bih tī soa-á-tē ia̍h-sī chháu-po͘ ê thô͘-kha-té,
lî-chhiáⁿ i sī"soa-gû"m̄ sī"tē-gû",
in-ūi a-kong m̄ bat-jī,
khó-lêng án-ne lâi hut m̄-tio̍h--khì.
i koh ū chin chōe phian-miâ,
chhin-chhiūⁿ:"soa-ti","soa-kâu",
m̄-koán i kiò-chò siáⁿ-mih,
hit tōaⁿ lia̍h tē-gû ê ji̍t-chí,
sī goán chò gín-á ê sî siōng súi ê kì-tî.
Bûn-chiong sì
Tâi-oân-lâng siá-chin
bē pa̍t-á
chok-chiá:Lîm Kùi-hiong
a-má chèng nn̄g hun tē ê pa̍t-á,
loa̍h--lâng tōa-siu.
a-má o͘-tó͘-bái ná khiâ ná o,
a-bú kóng siuⁿ-kòe hûi-hiám,
kui-khì chài-khì kó-chhài chhī-tiûⁿ kià tiong-pôaⁿ bē.
aih-iō͘-òe!
góa m̄-bat khòaⁿ-kòe chiah-nī chōe pa̍t-á;
Lī-kiat pa̍t-á!Iàn-châu pa̍t-á!
sok-ka siuⁿ-á té--ê,chóa-siuⁿ-á té--ê,
hoah-chhī thâu-ke-niû piáu-chêng bē-su lāu-su tú-tio̍h siōng thâu-thiàⁿ ê ha̍k-seng kóng:
"pháiⁿ-sè!lín cha-hng--ê!cho̍h--ji̍t--ê lóng iáu bô lâng bé?
m̄-thang koh kau pa̍t-á lâi--ah,
bē bē khì ke liáu-kang,liáu iû-chîⁿ.
ūi-siáⁿ-mi̍h a-má phah-piàⁿ kui-nî,
iân-tâu phiau-phiat ê pa̍t-á bô lâng beh ti̍h?
kui-ke-hóe-á chí-hó chhùi-khí-kin kā--leh ka-tī sì-kè bē pa̍t-á.
"a-tī-á!gōa-má siōng thiàⁿ--lí,tio̍h--bô?
cha-hng i tī mn̂g-kháu kò͘ kui-kang chiah bē chi̍t-pah kho͘,
kin-á-ji̍t pài-la̍k,
lán lâi-khì chhī-khu bē,
seng-lí it-tēng khah hó.
m̄-koh a-bú kin-á-ji̍t ài siōng-pan,
lí kám ē-tàng......"
siūⁿ-bē-kàu a-bú phah chi̍t ki âng-kun hō͘ góa kàu,
kiò góa ka-tī chi̍t ê khì lō͘-piⁿ bē pa̍t-á.
tán kui chái-khí bô pòaⁿ ê lâng sio-chioh-mn̄g,
kám-kóng sī góa kóng-kò-toaⁿ siá siuⁿ sè-jī?
iah-sī góa siuⁿ é pa̍t-lâng bô khòaⁿ?
bē-kham-tit tī chia kho̍k-kho̍k-tán,
góa liàn ko͘-chhia sak khí-kiâⁿ,
oat ji̍p-khì siā-khu.
"ū-lâng beh bé poa̍t-á--bô?
chi̍t pau gō͘-cha̍p kho͘"
góa sè-sè-siaⁿ mn̄g.
tú-hó keh-piah êkeng-kòe,
ĕ!Li̍p-sêng--o͘h!
lí leh bē pa̍t-á--o͘h!
góa beh nn̄g pau.
lí ē joa̍h--bē?
chit koàn ím-liāu hō͘ lí lim.
to-siā!to-siā!"
chò-sêng tē-it thoaⁿ seng-lí,
góa chin hoaⁿ-hí mā ke tām-po̍h-á sìn-sim.
"ū-lâng beh bé poa̍t-á--bô?
chi̍t pau gō͘-cha̍p kho͘"
góa hoah tōa-siaⁿ!
"a-tī-á!
lí chiah sè-hàn ē-hiáu chò-seng-lí chin gâu--neh!
goán chhù sī koh ū--lah!
m̄-koh lí chiah kó͘-chui,
koh kā lí kau-koan chi̍t pau!"
"ū-lâng beh bé poa̍t-á--bô?
tiⁿ koh chhè ê pa̍t-á!"
góa lú hoah lú ū sìn-sim!
"mài chhá--lah!siám khì piⁿ--a,
khùn lo̍h-bîn tō lâi chhá,
góa pàng káu kā lí kā--o͘h!"
chi̍t ê a-peh chhiūⁿ tân-lûi-kong tōa-siaⁿ jióng!
góa kám-kak kui-bīn sio-hong-hong,
chin kiàn-siàu mā chin kiaⁿ-hiâⁿ,
kóaⁿ-kín cháu hiòng-chiân.
khòaⁿ-tio̍h ū chi̍t tīn a-î leh khai-káng,
góa chai-iáⁿ ki-hōe lâi--ah!
"siàu-liân a-î bé pa̍t-á,
goán a-má chèng--ê chiok hó-chia̍h--ê ŏ͘!"
"gín-á-hiaⁿ!bô kán-tan ŏ͘!
lí tha̍k kúi nî--ê?
chin ū chhùi-chúi!"
"góa kok-sió gō͘-nî--lah!"
hit ê a-î chin jia̍t-sim,
chhōa góa sì-kè chio pêng-iú kau-koan,
chi̍t-khùn-á bē-oân cha̍p pau pa̍t-á.
beh tńg--khì ê sî,
góa khòaⁿ-tio̍h kám-á-tiàm leh bē ki-á-peng,
si̍t-chāi chin siūⁿ-beh chia̍h,
pêng-sî it-tēng a-sá-lih bé nn̄g-ki-á lâi that chhùi-khang,
kin-á-ji̍t góa chhiú chhun ji̍p-khì khò͘-tē-á,
kā chi̍t-tui gîn-kak-á la̍k-tiâu-tiâu,
ū khó͘-sim kah ài-sim ê chîⁿ,
góa chi̍t kho͘ to m̄-kam khai.
Sò͘-jī
sòa-lo̍h-lâi khòaⁿ phêⁿ-ô͘-koān bîn-á-chài saⁿ-cha̍p hō ê thiⁿ-khì
un-tō͘ cha̍p-sì chì cha̍p-káu tō͘,lo̍h-hō͘ ki-lu̍t gō͘-cha̍p%
lâi-pin chi̍t-pah-saⁿ-cha̍p-la̍k hō chhiáⁿ-lâi cha̍p-la̍k hō kūi-tâi pān-lí
lóng-chóng peh-pah-káu-cha̍p-káu kho͘,chāu lí chi̍t kho͘
kin-á-ji̍t sī peh-goe̍h chhe-jī,pài-it
góa ê hō͘-chiàu hō-bé sī sam jī khòng pat chhit chhit khòng kiú ngó͘
gún-tau ê tiān-ōe hō-bé sī khòng ngó͘-chhit khòng it pat it it ngó͘
i-tī it kiú pat it nî chhut-sì
chhiáⁿ pang góa choán hun-ki it lio̍k chhit lio̍k
Seng-oa̍h Tùi-ōe
A-hūi-chí--à,sió hioh--chi̍t-ē,góa beh bē chhoán-khùi--ah.
A-bûn-hiaⁿ,koh gō͘ hun-cheng tio̍h kàu soaⁿ-téng--ah,lán koh keng--chi̍t-ē.
Ta̍k-piàn lí lóng koh gō͘ hun-cheng,mài phiàn lāu-hòe-á,
góa kut-thâu nā sòaⁿ--khì,lí ài hū-chek.
Bián kiaⁿ,chit-táu sī chin--ê,thâu-chêng chiàⁿ-oat koh saⁿ sì hun-cheng tiō kàu-ūi--ah.
Hó--lah,m̄-koh lín tio̍h kiâⁿ khah bān--chi̍t-ē.
Aih—io,góa ê tò-kha kiuh-kin--ah.
Chit-kóa iâm kín lā kún-chúi lim—lo̍h-khì.
Lim iâm-chúi?Siông--ko,góa kha thiàⁿ kah beh sí,lí koh leh kún-chhiò!
Góa sī kóng chiàⁿ--ê,kōaⁿ lâu siuⁿ chē,thé-lāi iâm-hūn pó͘-chhiong bô kàu,m̄-chiah ē kiù-kha-kin.
Bo̍k-koài lí phāiⁿ-á lāi lóng ū khǹg chi̍t-kóa iâm-koàn-á.
Kiù-kin ê só͘-chāi iōng Sa-lóng-phá-suh chōaⁿ-chōaⁿ—leh,koh loán-loán--leh.
Ká-ná ū khah hó--ah.
Lí koh chē--chi̍t-ē,sió-tán--leh lí ê phāiⁿ-á hō͘ góa phāiⁿ.
Kàu-ūi--ah,Khiuⁿ-á-liâu-soaⁿ ê soaⁿ-téng kàu--ah.Bong-tio̍h Saⁿ-kak-tiám peh-soaⁿ lóng bē thiám.
Chit-káng hong ū-kàu liâng--ê.
Bûn-chiuⁿ it
Tōa-siā Koan-im-soaⁿ hó chhit-thô
chok-chiá:Iûⁿ Chín-jū
Tōa-siā?Tōa-siā tī tó-ūi?
Tōa-siā tī Ko-hiông-chhī ê tang-pak-pêng,
kéng-lāi ê Koan-im-soaⁿ hong-kéng-khu chin chhut-miâ,
m̄-koh tiong-lâm-pō͘ ê bîn-chiòng chai-iáⁿ ê lâng khó-lêng bô chē,
si̍t-chè-siōng ū khì--kòe ê lâng khó-lêng jú chió.
chin chá í-chêng góa tio̍h chai-iáⁿ Tōa-siā Koan-im-soaⁿ kéng-sek chin súi,
tong-tē chhut-sán ê"Tōa-siā sam-pó"...
gû-leng,ná-poa̍t-á kah chó-á mā chin chhut-miâ,
m̄-koh it-ti̍t lóng bô ki-hōe khì tong-tē kiâⁿ-kiâⁿ--leh,
thàm-hóng Koan-im-soaⁿ bí-lē ê chin bīn-bo̍k.
kin-á-ji̍t it goe̍h jī-cha̍p ji̍t lé-pài-ji̍t,
tú-hó cheh-khùi"tāi-hân",
put-jî-kò tiong-lâm-pō͘ thiⁿ-khì chin hó,
pēng bô kám-kak kôaⁿ-léng.
chin hok-khì ē-tàng tī soaⁿ-hōe iōng-sim ê chhek-ōe chi-hā,
chham chi̍t kûn hí-ài tāi-chū-jiân ê hó-pêng-iú,
chòe-tīn tùi Chiong-hòa lo̍h-lâm,
khì Ko-hiông-chhī Tōa-siā-khu ê Koan-im-soaⁿ hong-kéng-khu chhit-thô.
chá-khí peh tiám chó-iū,
gún ê iû-lám-chhia tiō lo̍h Tiong-san-ko ê Lâm-chúTōa-siā kau-liû-tō--ah,
kè-sio̍k hiòng-chêng sái chha-put-to jī-cha̍p hun-cheng,
tiō lâi kàu Koan-im-soaⁿ Chhùi-pîn-gâm Tāi-kak-sī--ah.
gún kah chi̍t-tōa-tīn soaⁿ-iú e-e-tīn-tīn kiâⁿ-kòe"chhùi pîn iu kéng"ê pâi-lâu,
Oah!pēng bô iu-chēng,
sī hui-siông lāu-jia̍t--neh!
thang-lō͘ nn̄g-pêng lóng sī thoaⁿ-hoàn leh bē tong-tē ê lông-te̍k-sán-phín,
mā ū kúi-nā tàⁿ bē chia̍h--ê,
sio-liân-sòa pâi kúi pah kong-chhioh tn̂g,
pí Tâi-tiong Tōa-kheⁿ káu hō pō͘-tō nn̄g-pêng ê thoaⁿ-hoàn koh-khah chē--o͘h!
keng-kòe lāu-jia̍t ê ká-ji̍t chhī-chi̍p,
lâi kàu Koan-im-soaⁿ ê khoân-soaⁿ teng-soaⁿ pō͘-tō,
ta̍k-ke sūn-tio̍h khám-á chi̍t pō͘ chi̍t pō͘ hiòng soaⁿ-téng peh--khí-khì,
soaⁿ sui-jiân bô chin koân,
chiah chi̍t-pah-chhit-cha̍p kong-chhioh chó-iū niâ,
m̄-koh mā sī ē chhoán--neh!
kiâⁿ--leh hioh--leh,sī-iá ū-kàu hó,
tùi koân-koân ê soaⁿ-téng khòaⁿ--lo̍h-khì,
ba̍k-chiu-chêng lóng sī bí-lē ê san-kéng,
si̍t-chāi sī chi̍t chióng chin hó ê hiáng-siū.
Koan-im-soaⁿ kū-miâ kiò-chò Chhùi-pîn-gâm,
sī Ko-hiông-chhī ê cha̍p tōa miâ soaⁿ,
ū chhùi pîn sia̍h chiàu,chio̍h pit chho͘ khai,koan-im lêng siau,kó͘ bo̍k sian chiah...téng chhut-miâ ê kéng-sek,
góa sī thâu chi̍t piàn lâi,
kan-na tòe lâng kha-pō͘ āu liōng-iok-á kiâⁿ-kiâⁿ khòaⁿ-khòaⁿ--leh niâ,
hiah-nī chē tiâu pō͘-tō ê kéng-tiám,
bô-hoat-tō͘ lóng kì--khí-lâi.
Peh kàu siōng koân ê soaⁿ-téng,
chha-put-to chiâⁿ tiám-cheng niâ.
ū ūn-tōng tio̍h,sió-khóa-á lâu-kōaⁿ,koh bē siuⁿ thiám,
Koan-im-soaⁿ si̍t-chāi sī sek-ha̍p chhin-chú hiu-hân,lú-iû ê chi̍t lia̍p soaⁿ--ah!
tiong-tàu--ah,soaⁿ-iú ū lâng ka-tī chah chia̍h-mi̍h tī khoân-pó kong-hn̂g hū-kīn iá-chhan,
mā ū lâng kui-khì lo̍h-lâi soaⁿ-kha ê chhī-chi̍p,
chia̍h ka-tī kah-ì ê mi̍h-kiāⁿ.
kok-tiong sió-ha̍k í-keng khai-sí hioh-kôaⁿ--ah,
ū kúi-nā ê soaⁿ-iú chhōa gín-á lâi Koan-im-soaⁿ peh-soaⁿ kiam lú-iû,
hiáng-siū kiān-khong koh khoài-lo̍k ê kà-kî.
kin-á-ji̍t ê Koan-im-soaⁿ chi lú,
it-tēng hō͘ ta̍k-ke lâu-lo̍h bí-hó lân-bōng ê kì-ek.
Bûn-chiuⁿ jī
chi̍t ki chháu,chi̍t tiám lō͘
chok-chiá:Lîm Bí-lē
cha̍p-hòe hit nî,chhù--lí tú bé tē-it tâi tiān-sī,
ū tiān-sī liáu-āu,
goán tio̍h m̄-bián kui-tīn lâng kheh tī Pún-ḿ--à in tau,
ùi hit ê chhâ-siuⁿ-á ê êng-bō͘,
khòaⁿ sè-sè-ê-á ê lâng tī lāi-té chhiò,tī lāi-té khàu.
Goán hiaⁿ-tī-chí-bē chóng-kiōng la̍k ê,
beh chia̍h beh chhēng beh tha̍k-chheh,
chheⁿ chia̍h tio̍h bô-kàu--ah sī beh án-chóaⁿ pha̍k-koaⁿ?
só͘-í bé tiān-sī ē-sái kóng sī chi̍t kiāⁿ thó-chè ê tāi-chì.
M̄-koh ūi-tio̍h bô-ài hō͘ goán kòe ke siú tī lâng tau tán khui tiān-sī,
a-bú chhân-chhân bé chi̍t tâi tńg--lâi,
tán thiⁿ-sòaⁿ tàu hó,
goán chia-ê gín-á sī hoaⁿ-hí kah kiōng-beh tio̍h-poa̍h.
tû-liáu bàng-kah,
góa siōng ài khòaⁿ--ê sī Lí Chēng-bí ián--ê hit chhut"chi̍t ki chháu,chi̍t tiám lō͘",
i gōa gâu ián--leh,
ta̍k-pái goán lóng khòaⁿ kah ba̍k-sái lâu ba̍k-sái tih.
ū chi̍t kang pàng-o̍h,
khòaⁿ a-bú chē tī mn̂g-kha-kháu teh si han-chî-hio̍h,
góa mā chē lo̍h-khì tàu si.
si bô kúi hio̍h,chiok bô-liâu--ê,
siūⁿ-tio̍h a-chí bat kà góa si phoa̍h-liān,
tiō thiau-kang tùi kéⁿ hia áu chi̍t chat chi̍t chat,
hō͘ siang-pêng piⁿ--a ê chho͘-si lóng kah tn̄g-chat ê kéⁿ liâm--leh,
it-ti̍t áu kàu sim-hêng ê hio̍h-á hia,
pa̍k khí-lâi tú-hó piàn-chò chi̍t tiâu phoa̍h-liān.
in-ūi sī ka-tī chhù--lí chèng--ê,
sńg-tn̄g--chi̍t-kóa-á bô-iàu-kín,
ah nā iōng chîⁿ bé--ê,
a-bú tiō ē liām kóng:
"phah-sńg lâng chia̍h ê mi̍h,ē hō͘ lûi-kong kòng!"
Hit kang khòaⁿ i sim-chêng bē-bái,
góa sòa-chhùi mn̄g a-bú:
"Siáⁿ-mi̍h kiò-chò"chi̍t ki chháu,chi̍t tiám lō͘"?"
a-bú sīm chi̍t-ē-á chiah kóng:
""chi̍t ki chháu,chi̍t tiám lō͘"--o͘h,
tiō sī kóng,sui-jiân chháu-á hiah bô mi̍h,
m̄-koh thiⁿ-kong-peh--á mā ē lâu chi̍t tih lò͘-chúi hō͘ i oa̍h--lo̍h-khì."
khòaⁿ góa kài sêng koh thiaⁿ bô,
i tiō kè-sio̍k kóng:
"lí khòaⁿ,hoe nā bô lâng ak-chúi,
i kám ē-tàng khui kah hiah súi?
M̄-koh chháu-á m̄-bián lâng kò͘,
ka-kī mā seⁿ kah chin chhia-iāⁿ,
in-ūi i ū hit tih lò͘-chúi tiō ē-tàng oa̍h--lo̍h-khì.
Che tiō sī kā lán kóng:
chí-iàu khéng chò,thiⁿ bô choa̍t jîn chi lō͘--lah!"
a-bú bô tha̍k-chheh,
góa mā m̄-chai-iáⁿ i kóng--ê tio̍h iah m̄-tio̍h,
chóng--sī góa it-ti̍t kā i kóng ê ōe khǹg tī sim-koaⁿ-té,
hit ê bóe-po͘-á n̂g-hoāng-hoāng ê ji̍t-thâu-chhiu chhiō tī i hán-tit chhiò ê bīn-iông--lí,
hō͘ góa tī sì-cha̍p nî āu ê chit-má hê-sióng--khí-lâi,
iáu-koh kám-kak chin un-loán.
góa cha̍p-chhit hòe ê sî i tio̍h in-ūi gâm lâi kòe-sin,
chhú āu tha̍k-tio̍h Lí Pe̍h"chiong chìn chiú"ê miâ kù:
"thian-seng ngó͘ châi pit iú iōng,chhian-kim sàn chīn hoân ho̍k lâi"ê sî,
tiō ē siūⁿ-tio̍h a-bú kóng ê
"chi̍t ki chháu chi̍t tiám lō͘,thiⁿ bô choa̍t jîn chi lō͘"
sī chi̍t-tiám-á to bô m̄-tio̍h.
Bûn-chiuⁿ saⁿ
am-po͘-chê háu-lê-lê,
chok-chiá:Lîm Siù-hôa
am-po͘-chê háu-lê-lê,
háu beh chia̍h chhìn-bê
chhìn-bê léng-ki-ki,
háu beh chia̍h nāi-chi
nāi-chi bô tē bé,
háu beh chia̍h lāu-chím-pô ê kha-chhng-phé
sè-hàn ê sî,
tiāⁿ-tiāⁿ thiaⁿ a-bú hmh chit tiâu gín-á liām-iâu,
kám-kak chin sim-sek,
chiū-án-ne tòe leh liām,
liām kú--ah soah chhàng tī kì-tî-tiong siōng chhim ê só͘-chāi.
āu--lâi,chhut-gōa tha̍k-chheh,
pit-gia̍p liáu-āu tiàm Tâi-tiong kà-chheh,
m̄-chai sī to͘-chhī chhò-lâng-hīⁿ ê lâng-siaⁿ kah chhia-lióng pah pah pah ê kiò-siaⁿ,
ia̍h-sī in-ūi góa bô-êng kah bô hit-hō sim-su,
khì lêng-thiaⁿ tāi-chū-jiân ê chhoán-khùi siaⁿ,
chiū-án-ne,am-po͘-chê ê hêng-iáⁿ chiām-chiām siau-sit tī góa ê seng-oa̍h tang-tiong.
it-ti̍t kàu kah it,lī-cha̍p nî-chêng,
ū it-nî hioh-joa̍h,
goán khì chham-ka tâi-bûn gián-si̍p-iâⁿ,
tiong-tàu tńg-khì sok-sià hioh-khùn,
tú tng-beh bîn--khì ê sî,
"chit~chit~chit"hiông-hiông thiaⁿ-tio̍h gín-á-sî se̍k-sāi ê siaⁿ-im,
kóaⁿ-kín tùi chhn̂g téng thiàu--lo̍h-lâi khì cháu-chhōe chin kú bô thiaⁿ-kìⁿ ê lāu koa-khek.
goân-lâi,hāu-hn̂g--lí chi̍t pâi chi̍t pâi ê chhiū-châng--lí,
sī in‘hā-kùi nā hiàmim-ga̍k-hōe ê bú-tâi.
"chit~chit~chit…"
chiâⁿ cha̍p nî-chêng,
poaⁿ-lâi chit ê khiā tī chhī-khu ê siā-khu,
tōa-mn̂g hiòng chi̍t tiâu tōa-thong-lō͘,chin lāu-jia̍t,
kâng-khoán ū chhá sí-lâng ê o͘-tó͘-bái siaⁿ kah khì-chhia siaⁿ,
koh ka chin-chē lâng kiâⁿ-ta̍h kiáu-chhá ê siaⁿ-im,
chiàu-lí-kóng,mài-kóng sī bín-kám ê am-po͘-chê,
liân ke-á,ah-á to kiaⁿ kah,bih kah bô pòaⁿ chiah.
m̄-koh āu thang ū chi̍t-ê sió soaⁿ-lūn,
téng-koân ū chi̍t-keng thó͘-tī-kong-biō,
ū hō͘ lâng ūn-tōng kiān-sin ê soaⁿ-lō͘,
koh ū kui-soaⁿ-phiâⁿ hoat kah ōm-ōm-ōm ê chhiū-á,
pêng-siông-sî-á thiaⁿ-tio̍h ê sī ngó͘-sek-chiáu kuh~kuh~kuh hām chiáu-á chiuh~chiuh~chiuh ê kiò-siaⁿ
só͘ ha̍p-chàu chhut-lâi ê soân-lu̍t.
m̄-koh nā-sī gō͘-goe̍h-chiat chi̍t-ē kòe,
chit-ê bú-tâi ê chú-kak tio̍h ōaⁿ lâng-ah.
am-po͘-chê phīⁿ-tio̍h joa̍h-thiⁿ ê khùi-si-á,
tiō khai-sí lâu-téng chio lâu-kha,
a-bú chio a-pa,
tàu-tīn lâi chia kho͘-si-á,
ùi thàu-chá ki kàu ji̍t-thâu lo̍h-soaⁿ,
pí khòaⁿ siáⁿ-lâng khah tōa-siaⁿ.
jî-chhiáⁿ,chi̍t kho͘,
tiō sī kui kò joa̍h--lâng,
liân pêng-siông-sî-á hiàm góa khí-chhn̂g ê chiáu-á siaⁿ,
mā hō͘ in chhiúⁿ--khì-ah.
ū kúi-nā pái,
gún lóng ē hō͘ chha̍k hīⁿ ê siaⁿ kiaⁿ-tio̍h,
chim-chiok kā khòaⁿ-māi,
goân-lâi ū chi̍t chiah am-po͘-chê poe-lâi liâm tī gún-tau ê soa-thang téng-koân,
piàⁿ-sèⁿ-miā ai.
am-po͘-chê,
háu-lê-lê…,
gín-á-sî tû-liáu phah kan-lo̍k,
khioh kho̍k-chí í-gōa,
pēng bô-siáⁿ-mi̍h thang hó-sńg,
só͘-í chit kò kùi-chiat,
gún tiō saⁿ,gō͘ ê khah mah-chih ê gín-á-phōaⁿ chio--leh,
chi̍t-lâng gia̍h chi̍t ki tn̂g-tn̂g ê sàu-se-gím-á,
koh khì pak keⁿ tī chhiū-á phāng ê ti-tu-si liâm tòa sàu-se-gím-á bóe-liu,
chiah liam kha liam chhiú,
khì kā chhiū-á-téng ê i chhiáⁿ lo̍h-lâi sńg-sńg-leh chiah-koh pàng i tńg-khì,
chit-má siūⁿ-siūⁿ-leh,
che mā-sī chin chhù-bī ê gī-niū neh!
Bûn-chiuⁿ sì
chhù-bī ê Hō-ló-ōe
chok-chiá:Lîm Siù-hôa
Hō-ló-ōe sī siáⁿ-mi̍h?
siong-sìn ta̍k-ke lóng chai-iáⁿ,
tiō sī lán se̍k-sāi ê Tâi-gí--lah!
sè-hàn sî,kah a-má tòa chò-hóe,
só͘-í pêng-siông-sî,tio̍h koàn-sì kóng tâi-gí--ah.
mā tiāⁿ-tiāⁿ kám-kak kóng a-má sui-jiân bô tha̍k gōa-chē chheh,
m̄-koh i kóng ê ōe,
m̄-nā ū tì-hūi,ū ha̍k-būn,
koh chin hó-thiaⁿ,chin chhù-bī,
tān-sī sè-hàn ê góa,
pēng bô liáu-kái kî-tiong ê ì-gī kah súi-khùi,
it-ti̍t kàu tha̍k sió-ha̍k,
siōng Tâi-gí-khò--ah,
lāu-su sam-put-gō͘-sî tiō ē kà gún chi̍t-kóa-á sòa-phah khin-sang koh chhù-bī ê gín-á-koa,gia̍t-khiat-á-ōe,pôaⁿ-chhùi-kím,
iû-kî sī hoah-lin-long bē cha̍p-sè kah hong-im-chha,sì-kù-liân koh-khah sim-sek.
hō͘ gún kám-kak Tâi-gí-khò sī chin ū ì-sù ê chi̍t chiat khò,
góa chit-má tiō tùi hong-im-chha lâi kóng-khí.
goán ū chi̍t ê tòa tī Ka-tiāⁿ-á ê chhin-chiâⁿ,
in ê khiuⁿ-kháu tiō chin kó͘-chui,
m̄ sìn lí thiaⁿ khòaⁿ-māi:
chhin-chhiūⁿ kóng:
in ē kā A-chheng khiâ chhia-á khì chhài-chhī-á bé âng-chhài,
kóng-chò A-seng khiâ sia-á khì sài-sī-á bé âng-sài,
ah nā Gî-lân-lâng ê ōe mā chiâⁿ hó-thiaⁿ,
phì-lūn kóng:góa e-po͘ khì hūiⁿ-hūiⁿ ê kong-hûiⁿ chhit-thô,
túiⁿ lâi-kàu chhù,
má-mah tiō kóng:khì kā hun-su sé-sé--leh,
thang-hó chia̍h àm-tùiⁿ!
Oah!
toh-téng ū pe̍h-pūiⁿ kah ló͘-nūi,
koh ū suiⁿ-suiⁿ ê lê-bóng-ke,
chìn hó-chia̍h!
ē-kì-tit ū chi̍t-pái,
góa tòe má-mah khì se̍h iā-chhī,
chiâⁿ hó-ūn,
tú-hó tú-tio̍h ū lâng leh hoah kóng:
"lâi lâi lâi,khòaⁿ khòaⁿ khòaⁿ,
seng lâi seng khòaⁿ,
bān lâi kiám khòaⁿ chi̍t-pòaⁿ.
lí hō͘ góa saⁿ hun-cheng,
góa hō͘ lí hēng-hok ê jîn-seng.
phōng-kó pâi saⁿ-kak-khò͘,
séng-chîⁿ koh séng pò͘,
chhēng-liáu koh ē-tàng chò toh-pò͘,
gún thâu-ke leh khí-siáu,
kin-á-ji̍t chhûn-pān beh liáu,
saⁿ niá bē lín chi̍t-pah kho͘,
só͘-í bé ē tio̍h khah hó káu táu ōaⁿ chi̍t chio̍h,
bé bē tio̍h,
lí sim-koaⁿ ē gāi-gio̍h--lah!"
he thâu-ke sī hoah kah ku̍t-liu koh bē thiàu-chiam,
piⁿ-á ê lâng sī thiaⁿ kah chhùi-á khui-khui,
góa sim-lāi siūⁿ-kóng,
goân-lâi Tâi-gí sī chiah-nī-á chhù-bī koh si̍t-iōng ê ōe-gí.
lēng-gōa,lán Tâi-gí ê gia̍t-khiat-á-ōe,
chit chióng kā beh piáu-ta̍t ê ì-sù,
chhàng tī thâu-chêng ê ōe--lí,
koh-khah ū ì-sù,
chit-má,góa tiō lâi kí chi̍t nn̄g ê lē,
hō͘ ta̍k-ke phīⁿ-phang--chi̍t-ē,
lín chai-iáⁿ gín-á poa̍h-tó sī siaⁿh,
tong-jiân ài ma-ma hu-hu má-má-hu-hu--lah!
ah nā giâm-lô-ông piàn mô͘-su̍t sī phiàn-kúi,
tōa-hiaⁿ khiā lâu-téng,
tio̍h sī ko ko chāi siōng,
gō͘ ki chéng-thâu-á kóng sī saⁿ-tn̂g-nn̄g-té…..
nā beh kóng Hō-ló-ōe ê chhù-bī,
sī saⁿ mê saⁿ ji̍t to kóng bē oân,
in-ūi sî-kan ê koan-hē,
kin-á-ji̍t tio̍h seng kóng kàu chia,
chiong-lâi nā ū ki-hōe,
lán chiah-koh chò-hóe lâi hun-hiáng kah gián-kiù--lo͘h!
to-siā ta̍k-ke!
Sò͘-lī
sòa-lo̍h-lâi khòaⁿ hoa-liân-koān bîn-á-chài peh hō ê thiⁿ-khì
un-tō͘ jī-cha̍p-la̍k chì saⁿ-cha̍p-it tō͘,lo̍h-hō͘ ki-lu̍t saⁿ-cha̍p%
lâi-pin peh-pah-chhit-cha̍p-la̍k hō chhiáⁿ-lâi cha̍p-jī hō kūi-tâi pān-lí
lóng-chóng la̍k-pah-chhit-cha̍p-chhit kho͘,chāu lí jī-cha̍p-saⁿ kho͘
kin-á-li̍t sī gō͘-goe̍h lī gō͘,pài-saⁿ
góa ê hō͘-chiàu hō-bé sī pat lī khòng sam khòng sam chhit kiú pat
gún-tau ê tiān-ōe hō-bé sī khòng ngó͘-sù lio̍k sù kiú kiú lio̍k ngó͘
i-tī lī khòng khòng khòng nî chhut-sì
chhiáⁿ pang góa choán hun-ki lio̍k lī lio̍k it
Seng-oa̍h Tùi-ōe
Put-sî tōa piàⁿ-sàu,chhù lāi chin chheng-khì!
Chò ka-bū ê tùi-ōe
Eh,góa kám-kak lí chòe-kīn tiāⁿ-tiāⁿ lâu-phīⁿ,phah-kha-chhiùⁿ,
kám sī chhù lāi siuⁿ lap-sap,a-cha--ah?
Góa kin-á-li̍t sì-kè sûn-sûn,hoat-kiàn lán thian-pông,piah-kak lóng ū ti-tu-si neh.
Jî-chhiáⁿ lán chū kiat-hun liáu kán-ná lóng bô sé kòe kha-tián,koh ū mn̂g-nî.
Lán ū-êng kám beh lâi piàⁿ-sàu--chi̍t-ē?
Haⁿh?Ké bô thiaⁿ—ê?
Án-ne góa lâi bé chi̍t-tâi sàu-thô͘-kha ê ki-khì-lâng.
Hăⁿ?Lí kóng siáⁿ?
He khong-khì-chheng-chēng-ki lī-á sió ōaⁿ--chi̍t-ē tō hó--ah--lah.
Hoⁿh,He bô kâng--lah!Lâng-kóng"Chheng-chhù chiah ē hù"neh.
Góa khòaⁿ lán kheh-thiaⁿ sì-kè eng-ia,
góa e-po͘ chhit tiān-sī-tû thâu-chêng,thô͘-hún gōa kāu lí chai--bô?
Lí sī kā chia lóng tòng-chò thiaⁿ-thâu,chi̍t nî chhéng-thûn chiah piàⁿ chi̍t-kái--sioh?
Eh,lí ná-ē chai?Góa kám-kak án-ne chin hó--ah,
pêng-siông-sî mài khì kiáu-liáu tio̍h kî-tha pâng-kheh,
lí m̄-chai he ti-tu ah,hô͘-sîn-hó͘,siān-thâng-á ah,
lóng góa chhī lâi tàu lia̍h báng-thâng--ê,
káu-hiā mā ē thè lán poaⁿ chi̍t-kóa iù-sap-á,
Bûn-chiuⁿ it
chho͘-hûi kah iù-hûi
chok-chiá:Lîm Chhong-bêng
lán seng-oa̍h tang-tiong ū chiok chē hûi-á ê chè-phín,
m̄-kò he tàu-té sī siáⁿ-mih-khoán châi-chit--leh,
chiok chē lâng sa-bô-cháng,
koh-khah mài-kóng beh án-chóaⁿ lâi khu-pia̍t--o͘h!
tāi-seng,Hôa-gú kóng--ê,
lán tō kā kiò-chò chho͘-hûi;
nā-sī Hôa-gú kóng--ê,
lán tō kā kiò-chò iù-hûi;
it-poaⁿ Hôa-gú nā-sī chheng-ho͘ chò,
lán tō ti̍t-chiap kā kiò-chò hûi-á tiō hó.
m̄-kò,
chho͘-hûi kah iù-hûi beh án-chóaⁿ lâi khu-pia̍t?
lán chí-iàu kán-tan pá-ak"hong,hóe,chúi,thô͘"sì lī,
tiō ē-sái khin-khin-sang-sang ū kóa kài-liām ŏ͘.
seng lâi khòaⁿ"thô͘"ê chha-pia̍t,
nā beh sio chhut iù-hûi,
it-tēng to̍h-ài iōng ko-niá-thô͘,
in-ūi ko-niá-thô͘ lāi-té chha-put-to bô thih-á téng-téng ê cha̍p-chit,
só͘-í nā-sī oân-choân bô kap-iū,
sio--chhut-lâi ê iù-hûi ē chin óa-kīn pe̍h-sek,
tī kó͘-chá ê se-iûⁿ sè-kài,
in bô-hoat-tō͘ sio chhut chit chióng iù-hûi,
lóng ē kā i kiò-chòe"pe̍h-kim";
nā-sī it-poaⁿ chho͘-hûi ê thô͘-chit,
nā bô kap-iū,
sio--chhut-lâi tiō bē sī pe̍h-sek--ê.
koh lâi sī"chúi"ê kài-liām,
tiâu-kiāⁿ sī ài sio hó kiam bô kap-iū ê hûi-á,
lán nā-sī kā iù-hûi té chúi,
i sī bē sia̍p-chúi--chhut-lâi--ê,
siong-tùi nā-sī chho͘-hûi the̍h-lâi té chúi,
i tiō ē bān-bān-á,bān-bān-á sia̍p-chúi--chhut-lâi,
lî-chhiáⁿ iù-hûi ê khip-chúi-lu̍t choa̍t-tùi ài kē kòe saⁿ pha í-hā chiah ē-sái.
iah ē-kì-tit nn̄g tang chêng,
thiaⁿ tit-tio̍h phàu ka-pi sè-kài koan-kun ê Tâi-oân soán-chhiú kóng,
i tio̍h-chióng ê kî-tiong chi̍t ê tiōng-iàu in-sò͘,
tiō sī tī Eng-ko bé ê ka-pi poe-á,
i tiau-kang kéng-soán khip-chúi-lu̍t chok kē ê iù-hûi poe-á,
hō͘ phàu--chhut-lâi ê ka-pi,
lāi-té ê hoe-phang kah kóe-chí phang-khì,
oân-choân bē hō͘ poe-á éng-hióng lâi khip-siu--khì,
phêng-sím ē-tàng phīⁿ-tio̍h cha̍p-chiok ê phang-khì,
hō͘ i ê ka-pi chok-phín,
ē-sái oân-choân tián-hiān chhut goân-lâi ê khì-bī,
m̄-chiah ū ki-hōe lâi tio̍h-chióng!
sòa--lo̍h sī"hóe"ê in-sò͘,
hóe só͘ tāi-piáu--ê sī"un-tō͘"kah"thàng-kng-sèng",
tāi-seng sī un-tō͘ ài sio kah chha-put-to chi̍t-chheng-nn̄g-pah-saⁿ-cha̍p kàu chi̍t-chheng-nn̄g-pah-peh-cha̍p tō͘ chó-iū ê koân un í-siōng,
i chiah-ē lâi chiâⁿ-chò iù-hûi ê tiâu-kiāⁿ chi it;
nā-sī it-poaⁿ chho͘-hûi ê thô͘-chit,
ngē-beh sio kah chit chióng koân un,
nā-m̄-sī sio kah phòa-phòa--khì,
bô,tiō sī chok-phín ē lâi khû-kha--khì;
koh lâi sī"hóe"só͘ tāi-piáu ê thàng-kng-sèng,
chho͘-hûi kā the̍h-lâi chiò-kng sī choa̍t-tùi bē thàng-kng,
nā-sī oân-choân bô kap-iū ê iù-hûi kā the̍h-lâi chiò-kng,
i tiō ē sió-khóa thàng-kng.
chòe-āu sī"hong"ê chok-iōng,
che sī in-ūi hong ū-hoat-tō͘ thoân-sàng siaⁿ-im,
nā-sī iù-hûi iōng chhiú kā tia̍k khòaⁿ-māi-á,
i ê siaⁿ-im ē pí tia̍k chho͘-hûi ê siaⁿ-im koh-khah chhè--chi̍t-kóa,
siong-tùi chho͘-hûi ê siaⁿ-im ē khah tūn,
m̄ chai án-ní-siⁿ chho͘-hûi kah iù-hûi ê kán-tan khu-pia̍t,
sī m̄ sī chin sim-sek?
bān-it nā-sī tú-tio̍h ū lâng kok-pih tiau-kang beh si̍t-giām,
iōng ko-niá-thô͘ kah chho͘-hûi-á-thô͘ lām-lām chò-hóe khì sio,
koh sio chhut óa beh chi̍t-chheng-nn̄g-pah tō͘ chó-iū koân un ê chok-phín,
tiō m̄ chai-iáⁿ beh án-chóaⁿ chheng-ho͘,
sī chho͘-hûi iah-sī iù-hûi?
bô-iàu-kín!lán tō ti̍t-chiap kiò-i"hûi-á"tiō hó!
Bûn-chiuⁿ lī
Tiong-kok beh hō͘ lán kok-bîn thāi-gū,Lio̍k-úi-hōe:bô piàn-pō͘
chok-chiá:Lōa Chiau-lâm
Tiong-kok Kiōng-sán-tóng tē-cha̍p-káu chhù choân-kok tāi-piáu tāi-hōe cha̍p goe̍h cha̍p-peh khai-bō͘,
Tiong-kiōng chóng-su-kìleh pò-kò ê sî,
tû-liáu koh kiông-tiāu,"kian-koat hoán-tùi pēng ap-chè Tâi-to̍k sè-le̍k",
mā kóng-tio̍h tùi Tâi khang-khòe ê tiōng-tiám:
thê-kiong Tâi-oân-lâng tī Tiong-kok ê"kok-bîn thāi-gū";
Hêng-chèng-īⁿ Tāi-lio̍k Úi-goân-hōe līn-ûi,
Tiong-kok tùi Tâi chèng-chhek bô piàn-pō͘,chin phah-sńg,
ǹg-bāng Tiong-kok tī tui-kiû si̍t-le̍k thê-seng ê sî,
mā ài iōng sin lí-lō͘ lâi khòaⁿ-thāi lióng-hōaⁿ koan-hē.
Tiong-kiōng Cha̍p-káu-tāi ùi chá-khí káu tiám khai-sí,
tī kang-chok pò-kò lāi-té,
ū sì pái kóng-tio̍h"kiú-lī-kiōng-sek",
piáu-sī"chi̍t ê Tiong-kok goân-chek"sī lióng-hōaⁿ koan-hē ê chèng-tī kin-té.
sêng-līn"Kiú-jī-kiōng-sek",līn-tông lióng-hōaⁿ kāng sio̍k chi̍t ê Tiong-kok,
siang-hong ê tùi-ōe tiō thang khí-kiâⁿ,
Tâi-oân līm-hô chèng-tóng kah thoân-thé beh hām Tiong-kok lâi-khì mā bē ū chó͘-gāi.
ta̍t-tit chù-ì--ê sī,
koh kóng,
beh chiàuê lí-liām,
"tau̍h-tau̍h-á hō͘ Tâi-oân tông-pau tī Tāi-lio̍k ha̍k-si̍p,chhòng-gia̍p,seng-oa̍h
thê-kiong kah Tāi-lio̍k tông-pau kāng-khoán ê thāi-gū."
ū hun-sek ín-su̍t Bêng-thoân tāi-ha̍k lióng-hōaⁿ gián-kiù tiong-sim chú-līm kiam kàu-siū Iûⁿ Khai-hông ê kái-soat,
Tiong-kiōng chit kúi tang kā lióng-hōaⁿ kau-liû ê tiōng-tiám ùi Tâi-oân sóa kàu Tiong-kok,
beh siâⁿ Tâi-oân ê siàu-liân-lâng kàu Tiong-kok chhòng-gia̍p,ún-thâu-lō͘.
bī-lâi Tâi-pau-chèng ê hō-bé,
phah-sǹg beh kái kah kah Tiong-kok kong-bîn kāng-khoán,
hō͘ Tâi-oân-lâng tī Tiong-kok bé ko-thih phiò thang kah Tiong-kok-lâng kāng-khoán
bián pâi-tūi,ti̍t-chiap lù-khá li̍p chām,ka-thiam lī-piān-sèng.
Iûⁿ Khai-hông līn-ûi,
che hoān-sè piáu-sī Tiong-kiōng tùi ka-tī ê hoat-tián chin ū sìn-sim,
chún sī Tâi-oân-lâng lâi-kàu Tiong-kok siā-hōe,
tiō ē-tàng kā lióng-hōaⁿ ê kha-pō͘ giú khah óa--leh.
Lio̍k-úi-hōe ê siaⁿ-bêng chí-chhut,
Tiong-kiōng Cha̍p-káu-tāi pò-kò tùi Tâi chèng-chhek oan-ná bô piàn-pō͘,
koh thiau-kang kek-chhut thê-hông nôa-cha̍h ê thāi-tō͘.
Lio̍k-úi-hōe ho͘-io̍k tùi-hōaⁿ chîn-ba̍k khòaⁿ-tiōng chi̍t ê sū-si̍t:
ko͘ chi̍t pêng ngē beh chiâⁿ ê"it Tiong goân-chek"kah"chi̍t kok nn̄g chè",
chin oh hāⁿ-kòe bîn-sim ê chhim-kau.
Lio̍k-úi-hōe kiông-tiāu,
Chhòa chèng-hú ū chām-chat,bô jiá-khang,
ûi-chhî hiān-hóng,chun-tiōng it-kiú-kiú-jī nî lióng hōe hōe-tâm le̍k-sú sū-si̍t ê li̍p-tiûⁿ bô piàn,
m̄-koh"Tiong-hôa-bîn-kok sī chú-koân kok-ka,
Tâi-oân ê bī-lâi kap lióng-hōaⁿ koan-hē sī nn̄g-chheng saⁿ-pah-bān lâng ê kiōng-tông soán-te̍k",
lióng-hōaⁿ ài chò-hóe chhiau-chhōe sio-kau-chhap ê sin lō͘.
chiam-tùi Tiong-kiōng Cha̍p-káu-tāi ê pò-kò,
Sî-tāi Le̍k-liōng piáu-sī,
chi-chhî Chhòa chóng-thóng"chun-tiōng Kiú-jī-hōe-tâm le̍k-sú sū-si̍t"ê chèng-chhek té-tiāu,
mā ho͘-io̍k Tiong-kiōng tī"chi̍t ê Tiong-kok,chi̍t ê Tâi-oân"ê ki-chhó͘-siōng,
kap Tâi-oân chèng-hú tùi-ōe,khí-chō lióng-hōaⁿ chèng-siông liông-sèng ê kau-chhap koan-hē.
lēng-gōa chi̍t-hong-bīn,
Kok-bîn-tóng chú-se̍k Ngô͘ Tun-gī kóng,
ài ū"it Tiong kok piáu"ê"Kiú-jī-kiōng-sek",
chiah thang pó-chèng"Tiong-hôa-bîn-kok"ê chú-koân kah chun-giâm.
gō͘、bûn-chiong sam
jiâu-sià ê gē-su̍t
chok-chiá:Lí Khîn-hōaⁿ
pí-tek mn̄g iâ-so͘ kóng:
"góa í-keng goân-liōng tùi-hong chhit piàn--ah,
án-ne kám bô-kàu?"
iâ-so͘ kóng:"bô-kàu,ài goân-liōng chhit-cha̍p ê chhit piàn!"
che tiō sī jiâu-sià ê gē-su̍t.
hoân nā-sī gē-su̍t,
tiō sī su-iàu chin tn̂g ê sî-kan it-ti̍t toàn-liān,
liān kah ū chi̍t-kang ta̍t-kàu hit-ê chì koân ê kéng-kài,
kiò-chòe"gē-su̍t".
nā-sī ē-tàng sǹg chhut goân-liōng kúi piàn,
án-ne tiō sī iah-bōe goân-liōng.
iâ-so͘ kóng ê chhit-cha̍p ê chhit piàn,
tiō sī chhin-chhiūⁿ lán kóng ê"chhit chhit-sì cha̍p-káu"piàn,
tiō sī-m̄ chai-iáⁿ kúi piàn,
it-ti̍t kàu oân-choân bô teh tì-ì,
bô koh khioh-hūn.
M̄-koh lán tha̍k bí-kok jîn-bûn chú-gī tāi-su pâng liông ê"khoan-iông",
tha̍k liáu tit-tio̍h kah chok-chiá kāng-khoán ê kiat-lūn:
"jîn-lūi ê le̍k-sú tiō sī chi̍t phō put khoan-iông sú".
jîn-lūi put-toān tiông-ho̍k sim-koaⁿ kheh e̍h,
bô-hoat-tō͘ chiap-la̍p kah ka-kī bô-kâng-khoán siūⁿ-hoat ê chok-ûi,
nā-sī kah góa bô sio-kâng,
tiō sī lí sí góa oa̍h.
che pau-koat chē-chē só͘-ūi iâ-so͘ tāi-giân-jîn ê jîn-lūi.
jîn-lūi kàu-taⁿ ê le̍k-sú,
chhit-cha̍p ê chhit piàn lóng sī bô jiâu-sià,bô khoan-iông,bô goân-liōng.
jîn-lūi kó-jiân sī kâu chê-thian piàn--ê,
kâu chê-thian chhit-cha̍p-chhit piàn,
piàn lâi piàn khì mā-sī kâu.
ló͘ sìn lîm-chiong ê sî,
siūⁿ-tio̍h se-hong jîn ê thoân-thóng,
thiaⁿ-kóng sí chìn-chêng ài goân-liōng chit-sì-lâng tek-chōe--lán ê lâng,
thang-hó óng-seng,
m̄-koh i it-ti̍t siūⁿ,soah jú siūⁿ jú chē,goân-liōng bē liáu.
tiō kóng:"tit-chōe--góa ê lâng si̍t-chāi siuⁿ-chē--ah,
bô,in mā mài goân-liōng--góa--lah,
án-ne ta̍k-ke chhé pêⁿ chún soah."
góa-siūⁿ,tán beh tn̄g-khùi chiah lâi jiâu-sià,
kiám-chhái ū-sî bô-kàu sî-kan,
bē-hù thang oân-sêng,
in-ūi jiâu-sià su-iàu chi̍t-tōaⁿ sî-kan,
chhin-chhiūⁿ liān tan án-ne,
su-iàu"chhit chhit-sì cha̍p-káu kang"--leh.
lí kám khai-sí tui-kiû jiâu-sià chit mn̂g gē-su̍t--ah?
Tio̍h-ài liōng-chá--o͘h!
lio̍k、bûn-chiuⁿ sì
chū-iû bāng
chok-chiá:Tân Kim-sūn
hit li̍t,chhī-tiúⁿ lâi"chū-iû hāng"khiā pâi,
Chhun-ōng tú-hó tiàm tī jîn-kûn--lí.
i thè-hiu keh-tńg-li̍t,
sûi lâi ki-kim-hōe chò chì-kang.
ta̍k-hôe tō-lám kàu Nylon chū-hûn tiûⁿ-kéng,
i lóng ba̍k-sái sì-lâm-sûi.
jī-cha̍p-gō͘ tang lâi,tī bāng--lí,
i put-sî khòaⁿ-tio̍h sio bē chīn ê nō͘-hóe.
hit-chūn,i chí-sī chi̍t ūi sió kéng-oân,
thiaⁿ bēng-lēng kong-ji̍p Chū-iû Sî-tāi Cha̍p-chì-siā.
hit àm,i chiap-tio̍h hāu-siⁿ tiān-ōe:
"pâ,gún kong-ji̍p Li̍p-hoat-īⁿ."
bô-gōa-kú,
i kui-sin o͘ saⁿ kiâⁿ chiūⁿ ke-thâu,
chhiú gia̍h chi̍t lúi n̂g-iām li̍t-thâu-hoe.
it、Sò͘-jī
sòa-lo̍h-lâi khòaⁿ phîⁿ-ô͘-koān bîn-á-chài cha̍p hō ê thiⁿ-khì
un-tō͘ jī cha̍p it chì jī cha̍p la̍k tō͘,lo̍h-hō͘ ki-lu̍t saⁿ cha̍p%
lâi-pin jī it sì hō chhiáⁿ-lâi cha̍p it hō kūi-tâi pān-lí
lóng-chóng sì pah gō͘ cha̍p jī kho͘,chāu lí sì cha̍p peh kho͘
kin-á-ji̍t sī cha̍p-it-goe̍h jī-saⁿ,lé-pài
góa ê hō͘-chiàu hō-bé sī sam pat chhit pat sam sam lio̍k ngó͘ ngó͘
gún-tau ê tiān-ōe hō-bé sī khòng pat-jī kiú lio̍k pat khòng ngó͘ kiú
i-tī it kiú ngó͘ chhit nî chhut-sì
chhiáⁿ pang góa choán hun-ki ngó͘ pat lio̍k khòng
jī、Seng-oa̍h Tùi-ōe
Pe̍h-sió-chiá,gâu chá.
Tiuⁿ--sian-siⁿ ài kóng-chhiò,chit-chūn bô chá--ah.
siā lāu-su,chia̍h pá--bōe?
Iáu-bōe,A-jîn-hiaⁿ beh chhiáⁿ--góa?
A-hūi chí,pêng-an.
Âng--ê gâu kún-sńg-chhiò,góa tō-sī bô pêng-an m̄-chiah leh tòa-īⁿ.
O͘-jí-sáng goân-khì bē bái.
Gín-á-hiaⁿ khoe lāu-tōa-lâng,góa chia̍h-lāu kāu pēⁿ,chin bô goân-khì.
Chîⁿ peh--á,hiah hán-kiâⁿ.
Lí Chiúⁿ--ko khiàm chîⁿ m̄ hêng,góa chi̍t kang kiâⁿ saⁿ chōa.
Sng sian-siⁿ,kin-á-ji̍t chin hó-thiⁿ.
Hiàn-kok kun,hó thiⁿ bô hó lâng.
Bô,tō án-ne.
Hó,sūn-kiâⁿ.
Ū êng chiah-koh lâi.
Bô êng chún-tú-hó.
Bô,góa seng（lâi）cháu.
Chài-hōe,khoaⁿ-khoaⁿ-á kiâⁿ tio̍h hó.
Tō án-ne,góa seng sit-lé.
Ló͘-la̍t,m̄-bián sè-jī.
Chioh-mn̄g--leh,lán kùi-sèⁿ?
Sió-sèⁿ N̂g,lán beh án-chóaⁿ chheng-ho͘?
Góa（sió-sìⁿ）sèⁿ Tân,miâ hō-chò xx.
saⁿ、Bûn-chiong it
Chhòa chèng-hú ê kî-tiong-khó
chok-chiá:Khu Bûn-sek
chit piàn jī khàng it pat nî ê soán-kí,
chin chē lâng kóng sī Chhòa chèng-hú ê kî-tiong-khó,
che sī ū tō-lí--ê--lah,
Bí-kok kin-nî soán-kí,
lâng mā kóng sī Chhoan-phó͘ ê kî-tiong-khó,
án-ne lán tio̍h lâi khòaⁿ Chhòa chèng-hú ê kî-tiong-khó sêng-chek-toaⁿ.
thâu-seng lâi kóng tē-it tiuⁿ ê sêng-chek-toaⁿ,
tō sī kun kong kà cha̍p-pehê kái-kek,
i hō͘ siā-hōe kok kai-chàn khah kong-pêⁿ,
hō͘ sè-tāi chi-kan khah kong-pêⁿ,
che sī hui-siông hó ê sêng-chek-toaⁿ.
m̄-koh in-ūi thoa siuⁿ kú,
hō͘ chhit-pah-káu-cha̍p-káu ê kun-hong loa̍t-sū sêng kûn kiat tóng,
sì-kè khì jiá-sū khòng-gī,
chin sī kò͘-lâng-oàn,
ka-chài Chhòa chèng-hú ì-chì kian-tēng,
kau-chhut chit tiuⁿ hó ê sêng-chek-toaⁿ,
èng-kai hō͘ i káu-cha̍p hun.
tē-jī tiuⁿ tiō sī chheng-sǹg Kok-bîn-tóng tóng-sán ê sêng-chek-toaⁿ,
hit ê lu̍t-su thâu-lâng kha-chhiú mé-lia̍h,
chin kín tiō kā Kok-bîn-tóng kah i ê hū-sio̍k cho͘-chit ê châi-sán lóng tòng-kiat--khí-lâi.
án-chóaⁿ sī tòng-kiat,m̄ sī siu-ji̍p kok-khò͘?
in-ūi Kok-bîn-tóng hiòng Tâi-pak ko-téng hêng-chèng hoat-īⁿ thê-chhut kò-sò͘,
kiat-kó lóng sī phòaⁿ Kok-bîn-tóng iâⁿ,
tóng-sán tiō-án-ne tòng-kiat,
Chhòa chèng-hú bē-tàng kā i phah-lo̍h-kong,
Kok-bîn-tóng mā bē-sái sú-iōng.
Kok-bîn-tóng chip-chèng sò͘-cha̍p nî,
i ê î-gia̍t chiàm-niá Tâi-oân kok ki-koan kah hoat-īⁿ,
sui-jiân soán-kí sit-pāi,iáu-sī sí chôa oa̍h bóe-liu,
tī su-hoat-kài kah Chhòa chèng-hú tùi-khòng.
m̄-koh chit piàn ê soán-kí,bô tóng-sán thang-hó iā,
kok-tóng kēng-soán tiō ū kong-pêⁿ ê ki-chhó͘,
án-ne mā sī Chhòa chèng-hú áu-bân-á-hó ê sêng-chek.
tē-saⁿ tiuⁿ sī choán-hêng chèng-gī,
che sī sè-kài kok-kok tùi to̍k-chhâi kiâⁿ lâi kàu bîn-chú,
lóng it-tēng ài chò ê tōa kang-sū,
Chhòa chèng-hú mā sī tī chip-chèng tē-jī nî chiah sêng-li̍p"Chhiok-choán-hōe"khì chò.
siūⁿ-bē-kàu hù-chú-úi chi̍t kù"Tang-chhiúⁿ",
soah jiá-khí Kok-bîn-tóng ê choân-bīn khòng-gī,
chha̍t khah ok--lâng,
mā hō͘ chú-úi,hù-chú-úi nn̄g lâng siang-siang lo̍h-tâi,
che si̍t-chāi bô-thian-lí.
hù-chú-úi kā Chhiok-choán-hōe pí chò Tang-chhiúⁿ,
he sī Tiong-kok gō͘-pah nî chêng ê lāu kó͘-tóng,
hiān-tāi-lâng kám-siū bē tio̍h i ê khióng-pò͘,
èng-kai iōng hiān-tāi ê ki-koan chiah tio̍h,
i nā kā Chhiok-choán-hōe pí chò"Kéng-pī chóng-pō͘",
lán Tâi-oân-lâng tiō kám-siū ē tio̍h,
Kok-bîn-tóng mā m̄-káⁿ kā in ê"Kéng-pī chóng-pō͘"mê-ji̍t the̍h-lâi liām-koa koat.
hiān-chhú-sî Chhiok-choán-hōe ê khì-sè í-keng siau-hong chi̍t-pòaⁿ--ah,
Chhòa chèng-hú m̄-chai tī-sî chiah ē-tàng kau-chhut sêng-chek-toaⁿ.
in-ūi bûn-chiong bē-tàng siuⁿ tn̂g,
pa̍t-hāng sêng-chek tiō bē-tàng koh siá--ah,
m̄-koh ū chi̍t hāng khang-khòe,i bô tī Chhòa chèng-hú ê sêng-chek-toaⁿ,
khiok-sī góa sim-koaⁿ-thâu siōng-kài iàu-ì--ê,
he tiō sī kā A-píⁿ--á te̍k-sià.
góa kah chi̍t-kóa lāu tâi-oân-lâng goân-pún ê kî-thāi sī:
Chhòa chèng-hú chiūⁿ-tâi ê hit chi̍t kang,tiō kā A-píⁿ--á te̍k-sià,
kā A-kiú--á khàu--khí-lâi,
siūⁿ-bē-kàu nn̄g nî gōa--lo͘h,
A-kiú--á iáu tī gōa-bīn pha-pha-cháu,
A-píⁿ--á iáu-sī siū Chhòa chèng-hú ê lêng-tī,aih!
sì、bûn-chiuⁿ jī
tui-liām jia̍t-chêng ū táⁿ-tì ê"Tâi-oân-ha̍k"kàu-io̍k chiàn-chiòng Tēⁿ Chèng-io̍k lāu-su
chok-chiá:Tân Hong-hūi
jī-khòng-it-sù nî sè-kài jîn-khoân-ji̍t ê keh-tńg-kang,
chē-chē nî lâi piàⁿ-sè thui-tōng Tâi-oân-ha̍k kàu-io̍k-koân ê Tēⁿ Chèng-io̍k lāu-su,
pàng-lo̍h sè-kan ê tāng-tàⁿ,
chiām-sî lî-khui lán;
sui-bóng m̄-kam,
tān-sī i chóng-sǹg ē-tit thoat-lî sin-khu ê pēⁿ-thiàⁿ,
lán mā sī ba̍k-sái kâm ba̍k-kîⁿ,
ná tui-liām i jia̍t-chêng ê hêng-iáⁿ,
ná hō͘-siong kó͘-lē kè-sio̍k i bōe oân-sêng ê lí-sióng.
Tēⁿ Chèng-io̍k lāu-su,
sī chi̍t ūi jia̍t-chêng koh ū táⁿ-tì ê kàu-io̍k kái-kek,chèng-tī kái-kek ūn-tōng ê chiân-pòe.
se̍k-sāi i tāi-khài ū cha̍p-thóng-nî,
tī bô kâng ê tiûⁿ-ha̍p,
góa chóng-sī khòaⁿ-tio̍h i kí-lē soat-bêng"Tâi-oân-ha̍k"kàu-io̍k ê tiōng-iàu-sèng kah beh án-chóaⁿ lo̍h-si̍t thui-hêng,
put-sî kóng kah ū chhùi bô nōa
mā iu-goân"thāi-tō͘ kian-tēng,sin-tōaⁿ jiû-nńg"kè-sio̍k soat-bêng lí-liām.
chhin-chhiūⁿ kóng,
ū kúi-nā pái ki-hōe,
góa hām i chò-hóe chham-ú Ko-hiông-chhī pún-thó͘ kàu-io̍k hóng-sī kang-chok,
bô-lūn sī tī hóng-sī chìn-chêng ê tiû-pī hōe-gī,
ia̍h-sī hóng-sī soah ê kiám-thó hōe-gī,
si̍t-chāi chin kám-ho̍k i tī chèng-lâng bīn-thâu-chêng éng-oán chi̍t-pah pha ê jia̍t-chêng,
chóng-sī ū kóng bōe liáu ê sió kò͘-sū lâi chò lē,
iōng kok-chióng hong-sek kó͘-bú Tâi-oân kok cho̍k-kûn bú-gí ài tī thé-chè-lāi chhim-hòa;
Ko-hiông-chhī ū pí pa̍t koān-chhī koh-khah tu̍t-chhut kah lo̍k-si̍t ê Tâi-oân bú-gí chèng-chhek thui-tōng,
ū sán-seng chē-chē Tâi-oân ì-sek kiông-lia̍t ê kàu-su,
ē-tit kóng lóng sī Tēⁿ lāu-su cha̍p-gōa tang lâi cháu-chông piàⁿ--chhut-lâi ê sêng-kó.
Tēⁿ lāu-su m̄-nā tī Ko-hiông-chhī chhui-sak Tâi-oân-ha̍k kàu-io̍k niā-niā,
i mā lī-iōng kok-chióng ki-hōe iû-sòe Bîn-chìn-tóng tiong-ng tóng-pō͘ hām bîn-ì tāi-piáu,
hi-bāng thàu-kòe tē-hng chū-tī,koān-chhī chèng-hú chit-khoân hoān-ûi-lāi ē-tit si̍t-si--ê,
lóng chīn-liōng tī Bîn-chìn-tóng chip-chèng ê koān-chhī hō͘ kàu-io̍k Tâi-oân-hòa.
tī Kàu-io̍k-pō͘ hong-bīn,
m̄-nā Tâi-oân bú-gí kàu-io̍k,
pau-hâm tiong-ha̍k ê,le̍k-sú kàu-io̍k lóng su-iàu ki-pún kái-kek,
só͘-í chū chá-chêng ê"hiong-thó͘ kàu-io̍k"kàu lō͘-bóe ê"pún-thó͘ kàu-io̍k",
lóng ū Tēⁿ lāu-su chi̍t pō͘ chi̍t kha-ìn phah-piàⁿ ê iáⁿ-chiah;
Tēⁿ lāu-su sī ū táⁿ-tì ê"Tâi-oân-ha̍k"kàu-io̍k chiàn-chiòng.
tī thui-tōng cha̍p-jī nî kok-kàu ê pún-thó͘ gí-giân lia̍t-ji̍p tiong-ha̍k pit-siu-khò bô sêng-kong kám-kak ut-chut bô-gōa-kú,
jī-khòng-it-sù nî Tâi-oân káu ha̍p it soán-kí hui Kok-bîn-tóng tīn-iâⁿ tōa iâⁿ,
Tēⁿ lāu-su sim-chêng hoaⁿ-hí ê tông-sî it-ti̍t kau-tài ài thàn sè-bīn thui-tōng"kàu-io̍k Tâi-oân-hòa",
Tâi-oân bú-gí siā-thoân ū beh koh chìn-chi̍t-pō͘ chhōe Bîn-chìn-tóng chú-se̍k thó-lūn chit hāng sū-kang,
hi-bāng thàu-kòe chiòng ū-chì ê phah-piàⁿ,
bô-gōa-kú ê bī-lâi,
hui Kok-bîn-tóng tīn-iâⁿ chip-chèng ê koān-chhī ū-iáⁿ ē-tit chi̍t pō͘ chi̍t pō͘ lo̍h-si̍t"Tâi-oân-ha̍k"kàu-io̍k bûn-hòa chèng-chhek,
si̍t-hiān Tēⁿ lāu-su sim-sim-liām-liām ê bāng-sióng,
kái-piàn bô ha̍p-gî ê thé-chè,
an-ùi i chāi thian chi lêng.
gō͘、Bûn-chiong saⁿ
bô kâng ê góa
chok-chiá:Tân Lī-bûn
lâng ê it-seng ū chin chē kak-sek,
hôa-gí kiò-chò
múi chi̍t ê jîn-keh lóng ū bô kâng ê te̍k-chit,
nā-sī ē-tàng hô-hâi seng-oa̍h tio̍h chèng-siông ūn-chok,
nā-sī jîn-keh ê chhiong-tu̍t chin tōa chō-sêng būn-tê,
tī hiān-tāi i-ha̍k ē phòaⁿ-tēng lí sī
tōa-pō͘-hūn ê lâng bô-it-tēng ūchit ê chèng-thâu,
m̄-koh it-tēng ū chin chē bô kâng ê jîn-keh te̍k-chit,
i ē in-ūi kak-sek ê bô kâng lâi sán-seng chêng-sū ê hoán-èng.
chhin-chhiūⁿ góa,
góa ê kak-sek ū cha-bó͘-kiáⁿ,ke-āu,sin-pū,má-mah,
a-ko͘,a-î,a-ché,sió-mōe,
lāu-su,ha̍k-seng,pêng-iú...,
múi chi̍t ê kak-sek ê góa lóng ū bô kâng ê te̍k-chit piáu-hiān.
tong góa sī cha-bó͘-kiáⁿ ê sî,góa ē kah pē-bú sai-nai;
tong góa sī lāu-su ê sî,góa tùi ha̍k-seng chhin-chhiat koh tòa ui-giâm;
tong góa sī ha̍k-seng ê sî,ha̍k-si̍p kài jīn-chin;
tong góa sī pêng-iú ê sî,ū goân-chek koh hó tàu-tīn,
chiah-nī chē bô kâng ê góa,lóng sī góa.
chia-ê jîn-keh,ē tī bô kâng ê sî-kan cháu--chhut-lâi,
ū-sî hoaⁿ-hí chiâⁿ jia̍t-chêng,
ū-sî pi-siong koh ut-chut,
ū-sî lia̍h-kông sim bē pîⁿ.
chhēng-chhah ū-sî phok-sò͘ ū-sî phāⁿ,
bīn-bô͘-á sui-bóng khòaⁿ--khí-lâi khiáu-khiáu ū-sî mā gōng-gōng...,
che tio̍h sī góa,
sui-bóng sī bô kâng ê góa,
m̄-koh lóng sī góa.
jia̍t-chêng lâi ê sî,
góa tio̍h chhin-chhiūⁿ kôaⁿ-thiⁿ ê ji̍t-thâu,
un-loán koh sù-sī,
pi-siong cháu--chhut-lâi ê sî,
góa ē chhiūⁿ piàn-thiⁿ ê o͘-hûn,
ū-sî-chūn koh ē lo̍h nn̄g-tih-á hō͘-sap-á,
bô-tiuⁿ-tî nā khí lia̍h-kông ē chhiūⁿ siáu-káu cheng bōng-khòng,
nā-sī chhēng-chhah chin phāⁿ ê góa siōng-sin,
ká-ná bú-tâi-téng siōng kng ê miâ-chheⁿ.
chiah-nī chē bô kâng ê góa m̄ koán góa ū kah-ì--bô,
i lóng chûn-chāi tī góa ê sin-siōng.
in-ūi ū chiah chē bô kâng jîn-keh,
hō͘ góa ê jîn-seng chhin-chhiūⁿ lo̍h-hō͘ liáu-āu ê khēng,
sek-chhái hong-hù koh bí-lē,
sèⁿ-miā ê keng-giām chhì-khek koh to-goân,
hō͘ góa liáu-kái tī chit ê sè-siōng góa sī te̍k-sû to̍k-it--ê.
ài ê lí-kái,
tòa-niá góa tī cheng-chhái ê sèⁿ-miā kòe-têng-tiong,
chi̍t pō͘ chi̍t pō͘ chiap-la̍p ka-kī,jīn-tông chū-kí,
góa chit-má chai-iáⁿ chí-iàu láu-si̍t chò góa ka-kī,
tio̍h sī ài chū-kí ê piáu-hiān.
chit-má m̄-koán sī tó chi̍t ê góa chhut-hiān,
góa lóng iōng hoaⁿ-hí-sim lâi chiap-siū múi chi̍t ê góa.
la̍k、Bûn-chiong sì
A-chhang-só(it)
chok-chiá:Khu Phek-hôa
kóng-khí A-chhang-só--á,
i si̍t-chāi chin pháiⁿ-miā,
chiah chhut-sì kúi kò goe̍h niâ,
tio̍h hō͘ lâng phō-khì chò sin-pū-á,
gō͘,la̍k hòe to̍h-ài chú saⁿ-tǹg,
lâng bô-kàu koân sī beh án-chóaⁿ chú-chia̍h?
thiaⁿ-kóng tio̍h the̍h kha-tháng tò-péng lâi thia̍p kha,
chiah ū-hoat-tō͘ chhá-chhài.
cha̍p-la̍k hòe hit mê tio̍h kah jī-hiaⁿ sàng-chò-tui,
cha-bó͘-lâng ê ūn-miā tiō-án-ne khai-sí--ah.
chho͘-chho͘-á ta̍k-ke lóng kóng i chin hó-ūn,
jī-hiaⁿ sī só͘-ū hiaⁿ-tī lāi-té seⁿ-chò siōng chiòng-châi--ê,
m̄-nā ū tha̍k-kòe ji̍t-pún sî-tāi ê sió-ha̍k,
koh sī thâu-khak siōng khiáu--ê,
siōng ū châi-chêng,
chiàⁿ-káng ê cha-po͘-lâng;
góa tih ioh,
hit-sî-chūn,
a-chhang-só--á it-tēng mā-sī hoaⁿ-hí chāi sim-lāi.
sī-án-chóaⁿ ta̍k-ke ē kiò-i a-chhang-só--á?
thiaⁿ-kóng thâu-ke sī choh-chhân-lâng,
saⁿ hun tē chèng chúi-tiū,
chi̍t hūn gōa chò chhài-hn̂g,
chhài-hn̂g lāi-té tû-liáu chèng kóa ka-kī beh chia̍h ê chhài,
chhun ê lóng chèng chhang-á,
chèng chhang ê lâng tio̍h sī a-chhang-só--á,
in ang kan-na hū-chek iōng bú-chhia chài-khì peng-á-sià bē,
m̄ chiah-ē lâng-lâng lóng kiò-i chi̍t-siaⁿ A-chhang-só--á.
án-ne ê seng-oa̍h kòe kúi lo̍h nî,
peh ê gín-á sio-liân-sòa chhut-sì,
chhù--lí thâu-chhùi chē,
in ang tòe lâng sì-kè pān-toh kā-lâng tàu-kha-chhiú,
ji̍t-chí chóng-sī ē-tit-kòe,
m̄-koh ang-á-bó͘ chóng-sī ǹg-bāng ē-tàng hō͘ kiáⁿ-lî kòe khah hó ê seng-oa̍h,
in ang koat-tēng beh khui-tiàm chò-seng-lí.
tiàm khui-bō͘ hit-chi̍t-kang,
chhin-chiâⁿ-gō͘-cha̍p lóng lâi chhù--lí tàu-lāu-jia̍t,
"lín ang chiâⁿ châi-chêng--neh,khui-tiàm chò thâu-ke."
"āu-pái tiō m̄-bián chiah sin-khó͘--ah."
ta̍k-ke lí chi̍t-kù,góa chi̍t-kù,
kóng--ê lóng sī hó-ōe,
a chhang só--à ka-kī mā-sī hoaⁿ-thâu-hí-bīn,
siáng chai chū án-ne kái-piàn A-chhang-só--á chi̍t-sì-lâng ê ūn-miā.
In ang chi̍t-ê lâng poaⁿ-khì gōa-ūi cho͘-chhù chò-seng-lí,
A-chhang-só--á ka-kī hoa̍t-lo̍h chhù--lí tōa-sè-hāng tāi-chì,
koh ài chiàu-kò͘ sī-tōa kah peh ê gín-á,
tiong-tàu ê sî,ài kiâⁿ pòaⁿ tiám-cheng ê lō͘,
kōaⁿ pn̄g-pau khì hō͘ in thâu-ke chia̍h,
àm-sî hit tǹg tiō kiò khah tōa-hàn ê gín-á,
khiâ kha-ta̍h-chhia sàng--khì,
sui-bóng tiàm kah chhù--lí tī kāng chi̍t-ê chng-thâu,
m̄-koh in thâu-ke it-nî kan-taⁿ ē tī jī-káu mê tńg-lâi chia̍h-àm,
chia̍h-pá sûi tńg khì tiàm--lí,
sī-kóng mā kî-koài,
àm-sî tiàm to bô khui,
sī-án-chóaⁿ beh kín tńg--khì?
"To hiah àm--ah,hit-ê cha-bó͘ koh ji̍p-khì chhòng siaⁿh?"
"iū-koh sī hit ê cha-bó͘."
bô-gōa-kú,
chng-á-thâu khai-sí ū-lâng hán kóng in thâu-ke tòe-tio̍h pa̍t-ê cha-bó͘--ah,
che kám-sī chin--ê?
A-chhang-só--á sim-lāi kám bē oàn-chheh?
i lóng tèⁿ tiām-tiām,
ta̍k-kang bô-êng chhi̍h chhi̍h,
mā-sī koh poah-kang kōaⁿ pn̄g-pau,
saⁿ ê chhài chi̍t-ê thng,
m̄-chai in thâu-ke kám ū kám-siū-tio̍h A-chhang-só--á ê sim,
nn̄g ang-á-bó͘ kìⁿ-bīn kám koh ū ōe kóng?
tán siōng sè-hàn ê cha-bó͘-kiáⁿ khì tha̍k sió-ha̍k liáu-āu,
A-chhang-só--á chiah ū lī-iân ê phah-sǹg,
m̄-koh bóe-chhiú thiaⁿ ta-koaⁿ ê ōe:
"Ài-hō͘ gín-á chi̍t-ê oân-chéng ê ke,
mā ài-kò͘ choân ang-sài ê miâ-siaⁿ,
lí tio̍h ba̍k-chiu pàng-kheh-kheh."
koh kè-sio̍k thun-lún,
sī-án-chóaⁿ cha-bó͘-lâng bô ka-kī ê chū-iû--leh?
(āu kî chiap-sòa)
Sò͘-lī
sòa-lo̍h-lâi khòaⁿ hûn-lîm-koān bîn-á-chài it hō ê thiⁿ-khì
un-tō͘ lī-peh chì saⁿ-cha̍p tō͘,lo̍h-hō͘ ki-lu̍t la̍k-cha̍p%
lâi-pin la̍k-pah káu-cha̍p lī hō chhiáⁿ-lâi cha̍p-peh hō kūi-tâi pān-lí
lóng-chóng saⁿ-pah peh-cha̍p káu kho͘,chāu lí cha̍p-it kho͘
kin-á-li̍t sī cha̍p-goe̍h lī-sì,pài-it
góa ê hō͘-chiàu hō-bé sī kiú pat khòng it kiú chhit lio̍k lio̍k lio̍k
gún-tau ê tiān-ōe hō-bé sī khòng lio̍k pat pat it khòng it chhit chhit
i-tī it kiú sù kiú nî chhut-sì
chhiáⁿ pang góa choán hun-ki kiú it lio̍k chhit
Seng-oa̍h Tùi-ōe
Siáⁿ-mih lâng?
Góa sī Iôⁿ Bêng-san.
Bêng-san,chhiáⁿ li̍p lâi chē,m̄-bián thǹg ê.
Chin hoaⁿ-hí,kin-á-li̍t ē-tàng lâi lín tau.
Hoan-gêng,hoan-gêng!Chhiáⁿ iōng tê.Góa lâi-khì kiò gún thài-thài chhut--lâi.
M̄-bián--lah!I tāi-kài leh bô-êng.
Bē,êng-êng--ah.Lí tī tó chi̍t keng ha̍k-hāu leh tha̍k-chheh?
Góa tha̍k Su-tāi,Eng-bûn hē.
Góa kám-kak tha̍k Eng-bûn chin ū ì-sù.
Sì-kè khòaⁿ-khòaⁿ
Lí ê chhù chin tōa keng,lóng-chóng ū kúi keng pâng?
Ū sì keng.
Sī ka-tī ê ah-sī cho͘--ê?
Cho͘--ê.
Chhù-sòe chi̍t kò-goe̍h ài gōa chē?
Bān-lī,bô sio̍k,m̄-koh in-ūi lī ha̍k-hāu chin kīn,só͘-í khah hong-piān.
Chin sù-sī.Lí ū gín-á--bô?
Ū.In tī Bí-kok ha̍k-hāu leh tha̍k-chheh.
Lín tī chhù--nih chia̍h Tâi-oân-chhài ia̍h-sī se-chhan?
Gún phó͘-thong-sî chia̍h se-chhan,chóng--sī ū-sî chia̍h Tâi-oân-chhài.
Chin chhù-bī!
Sit-lé,eng-àm pó͘-si̍p-pan ū Eng-gú pan,só͘-í góa tio̍h chhut--khì.
Góa bêng-á-chài beh khó-chhì,só͘-í góa iā tio̍h lâi cháu.
Ū êng,chhiáⁿ koh lâi chhit-thô.Góa sàng--lí.
M̄-bián sàng.Chài-hōe.
Bô,sūn-kiâⁿ.
Bûn-chiong it
Gō͘-li̍t-choeh pa̍k-chàng
chok-chiá:Siau Pêng-tī
lông-bîn-le̍k gō͘-goe̍h chhe-gō͘ gún chng-kha-lâng kóng Gō͘-li̍t-cheh,
mà ū lâng kóng Gō͘-goe̍h-cheh,
tiō sī m̄ bat kóng-chò Toan-ngó͘-cheh,
Gō͘-li̍t-cheh chit kang tùi gún ū pài sîn ê lâng lâi kóng sī tōa chat,
su-iàu e-kóe,pa̍k-chàng,thâi cheng-seⁿ-á lâi pài kong-má,pài tē-ki-chú,
só͘-í Gō͘-li̍t-cheh ê chêng nn̄g kang,
gún tau ê chio̍h-bō-á tiō khai-sí bô-êng e-kóe thang pa̍k chhè-chàng,
chêng chi̍t kang chiah chìm chu̍t-bí pa̍k bí-chàng.
chhè-chàng mā kóng-chò kóe-chàng,
kā îⁿ-chu̍t-á chìm nńg chiah-koh e-chò kóe-chioⁿ,
teh ta nóa sêng kóe-chhè,
pau-āⁿ liáu-āu iōng môa-tek-ha̍h-á pau hó,
chiah-koh iōng kiâm-chháu pa̍k-chò kui kōaⁿ,
sa̍h se̍k tio̍h sī hó-chia̍h ê kóe-chàngchhè-chàng.
nā-sī pa̍k bí-chàng,
tō iōng tn̂g-chu̍t-á,
kah bun bí-ko kāng-khoán ê chu̍t-bí,
chu̍t-bí tio̍h seng chìm-chúi chìm hō͘ nńg,
chiah kā khiàn-phang--kòe ê iû-chhang chham seⁿ thô͘-tāu-lîn,
chhiau-chhiau hō͘ chiâu tiō ē-sái-tit chún-pī pa̍k bí-chàng.
chàng-āⁿ it-poaⁿ ū ti-bah,hê-pi-á,thô͘-tāu,thô͘-tāu-hu⋯;
chàng-ha̍h-á siōng hó sī hiān bán môa-tek-hio̍h-á,
pha̍k-ta--ê khì-bī ū khah chha;
chàng-kōaⁿ iōng kiâm-chháu,
āu--lâi chiah ū iōng mî-se-sòaⁿ.
pa̍k kah pau,
seng kā nn̄g phôe môa-tek-hio̍h-á sio-tha̍h,
áu chi̍t ê lāu-táu-hêng,
khǹg bí hē āⁿ,
liân-āu áu-áu pau-pau hó-sè,
chiah iōng kiâm-chháu,mî-se-sòaⁿ tān nn̄g liàn pa̍k chi̍t ê oa̍h-kat,
che"pa̍k"ê ki-su̍t chin tiōng-iàu,
pa̍k sioⁿ ân,
sa̍h hó ē chuh--chhut-lâi,
pháiⁿ-khòaⁿ-siòng,
pa̍k sioⁿ lēng ē làu-chàng,
chóng-kóng--chi̍t-kù,
m̄-nā tio̍h pa̍k hō͘ tiâu koh tio̍h hó tháu kiat,
chiah-sī sai-hū.
chit-má môa-tek-hio̍h-á tio̍h-ài iōng bé--ê,
seⁿ ha̍h-á kùi-sam-sam,
só͘-í chi̍t phôe ta hio̍h-á thap chi̍t phôe seⁿ ha̍h-á;
lāi-āⁿ ka chin ū-liāu,
tong hê,nn̄g-lîn,la̍t-chí,hiuⁿ-ko͘,ló͘-bah,
koh-khah hiáng-siū--ê ū pau-hî,kan-pòe.
chū-chá í-keng chia̍h-liáu tiâu bī,
seⁿ môa-tek-hio̍h-á pa̍k bí-chàng,
pau sam-chân-bah,kah-sim-bah kah thô͘-tāu iáu-sī siōng ha̍h-bī.
sa̍h se̍k ê bí-chàng,
pá-tīⁿ pá-tīⁿ ū sì kâi kak,
khòaⁿ--khí-lâi tio̍h chin hó-chia̍h-khoán,
kó͘-chá ū chi̍t hāng kha chiap kóng,
gín-á bē-sái-tit chia̍h chàng-kak,
chia̍h chàng-kak ē hoat-kak,
hoat-kak tiō sī chhàu-thâu seⁿ-lia̍p-á,
só͘-í gín-á beh chia̍h bí-chàng chìn-chêng,
tio̍h seng hō͘ tōa-lâng kā sì kâi chàng-kak kā tiāu.
che tī kó͘-chá kó͘-chá chia̍h khoeh chhēng ha̍t ê sî-tāi,
ū hó-liāu--ê lóng mā khiām beh hō͘ sī-sè iù-kiáⁿ,
m̄-chiah siat chit ê kha-chiap lē-kui thang hō͘ sī-tōa teh chhùi-kho͘ teh giàn-thâu--chi̍t-ē.
sì、Bûn-chiong lī
ē-hiáu pa̍k bí-chàng sī sai-hū,
ē-hiáu pa̍k kiⁿ-chàng koh-khah sī tōa sai-hū,
chìm kiⁿ ê bí ē phòng-tiòng,
pau ê sî,
bí-lia̍p bē-sái-tit hē sioⁿ chōe,
beh pa̍k tio̍h-ài sè-lī,
chhin-chhiūⁿ pa̍k khang-khak chàng àn-ne,
lî-chhiáⁿ kiⁿ-chúi ê chē-chió ē éng-hióng khiū-tō͘ kah khó͘-siap-bī.
pa̍k kiⁿ-chàng it-tēng tio̍h-iōng hiān bán môa-tek-hio̍h-á,
he kiⁿ-chúi kó͘-chá sī sio tiū-chháu-hu kòe-lī--kòe ê kiⁿ-chúi,
chit-má khah hong-piān,
chhī-bīn ū chia̍h-iōng-kiⁿ thang bé lâi ēng.
"bōe chia̍h Gō͘-li̍t-cheh chàng,
phòa hiû-á m̄-kam pàng",
Gō͘-li̍t-cheh thiⁿ-khì í-keng chin loa̍h,
kiⁿ-chàng peng hō͘ liâng-liâng ùn thn̂g-ko,phang-bi̍t,
khiū-teh-teh,nńg-sìm-sìm,
tiⁿ-but-but,thàu-sim-liâng,
tháu nn̄g lia̍p chia̍h lo̍h-âu,
sim liâng pî-thó͘ khui chhùi-chhiò-ba̍k-chhiò.
Gō͘-li̍t-cheh sī tōa cheh,
chū-chá í-lâi,
gún kan-na chai-iáⁿ pa̍k-chàng sī beh pài kong-má,pài tè-ki-chú,pài hó-hiaⁿ-tī-á,
tī gún Khàm-téng-chng chū-lâi m̄ bat thiaⁿ lâng kóng ē-sái-chit pài sîn-bêng--chit.
khioh gō͘-sî-chúi khǹg kiú bē chhàu chúi-kóng ê thoân-soat,
sī bat khòaⁿ lâng khì kó͘-chéⁿ chhiūⁿ-chúi té tàm koàn-á-lāi,
ū-iáⁿ bô-iáⁿ bô liáu-kái.
kóng siáⁿ-mi̍h Khut Goân,chhah chhêng,lim hiông-hông-chiú,
thiaⁿ mā m̄ bat thiaⁿ--kòe,
gún Khàm-téng-chng bô leh sî-sēng chit khoán hong-sio̍k,
Khut Goân tâu kang mā sī tha̍k-chheh chiah chai-iáⁿ ê kò͘-sū,
"gō͘-goe̍h-gō͘,lêng-chûn kó͘"
sī bat thiaⁿ lâng kóng,
khó-sioh tiō sī m̄ bat khoàiⁿ.
sî-tāi ē piàn,
sio̍k-gí kóng"sin lē bô siat,kū lē bô bia̍t."
chit-ma sī"sin lē chāi-lâng siat,kū lē bô lâng kha-chiap."
sī hó sī bái,sī tio̍h sī m̄ tio̍h,
chió lâng leh khe-khó kè-kàu.
chia̍h-chhēng lú lâi lú hong-hù,
bí-chàng í-keng kóng-chò bah-chàng,
Gō͘-li̍t-cheh mā kóng-chò bah-chàng-cheh,
che lóng ē chiap-siū,
khah bē koàn-sì--ê sī pa̍k chhiōⁿ chàng-hêng ê liāu-lí kèng-liân ē-tàng sióng hí-iàn toh-téng,
bô lâng kám-kak pháiⁿ-kiat-tiāu.
koh-khah hàm-kó͘--ê sī pa̍k-chàng piàn pau chàng,
ūi-tio̍h soán-kú,
kā pài kúi tō ê chia̍h-mi̍h the̍h lâi chò khiàn-sńg,
si̍t-chāi sī chhiò-khoe-tāi.
iáu ū chi̍t kù ōe"lak-tē-á chàng chàng",
khóⁿ-lêng chin chē lâng m̄ bat thiaⁿ--kòe,
kah khò͘-tē-á tē pōng-chí kāng ì-sù,
chèng-tī lîn-bu̍t tn̄g-tio̍h soán-kú sî,
it-ti̍t kōaⁿ chi̍t kōaⁿ bah-chàng tàm tâi-téng hoah,
sû put ti kan-na khòaⁿ-tio̍h hit kōaⁿ"chàng-chàng",
kám bē hō͘ lâng kám-kak bô siáⁿ-siâu-á lō͘-ēng.
gō͘、Bûn-chiong saⁿ
"phau-hng ê kò͘-sū"tē-sì chheh ê sū
chok-chiá:iôⁿ Ún-giân
it-kiú-pat-pat nî,
hit-chūn góa iáu-sī tāi-ha̍k-seng,
khì biâu-le̍k Toh-lân chham-ka lông-chhun seng-oa̍h iâⁿ,
oa̍h-tōng-tiong ū chi̍t ê lâng lâi,
i kā góa kóng i kiò Tân Hoâi-soa,
ū chham-ú siā-hōe ūn-tōng.
chit ê khòaⁿ--khí-lâi sán koh po̍h-pán ê pêng-iú,
bô tī iâⁿ-tūi thêng-liû gōa-kú tiō cháu--ah.
kúi tang āu koh tú-tio̍h i ê sî,
ta̍k-ke kiò i A-lîn,
tī chin chē keng ha̍k-hāu ê Tâi-gí-bûn siong-koan siā-thoân chò chí-tō lāu-su,
mā chhut Tâi-gí si-chi̍p.
hit-chūn góa í-keng mî-nōa chò Tâi-gí-bûn khang-khòe,
chham-ū Tâi-gí-bûn siā-thoân,pian Tâi-bûn cha̍p-chì,
liân āu--lâi leh siá se̍k-sū lūn-bûn ê sî,
kui lia̍p thâu-khak-lāi lóng iáu-sī leh siūⁿ Tâi-gí-bûn.
it-kiú-kiú-sù nî,
tē-it kài Tâi-oân gú-giân kok-chè gián-thó-hōe tī Tâi-tāi kú-pān,
hōe-gī-tiong iau-kiû tāi-hōe sú-iōng Hôa-gú kah Eng-gú,
bē-sái iōng Tâi-gú,
tē-lī kang,A-lîn tiō chio kúi ê pêng-iú tī hōe-tiôⁿ mn̂g-kháu gia̍h pâi-á khòng-gī,
hit-chūn góa tī Tâi-tāi chia̍h-thâu-lō͘,
mā chò-tīn gia̍h pâi-á.
it kiú kiú ngó͘ nî góa kiat-hun ê sî,
i koh siá si kā gún chiok-hok.
góa ìn-siōng-tiong ê A-lîn,
sī piàⁿ-miā chò ūn-tōng ê lâng,
ūn-tōng pau-koat Tâi-gí-bûn ūn-tōng kah chèng-tī ūn-tōng,
tī chiòng-lâng thâu-chêng,
i kóng-ōe ū khah kín,
ū-sî mā chiok ke̍k-tōng,
m̄-kò su-té-hā kah i chò-tīn ê sî,
koh kám-kak i tiām-tiām.
chóng--sī,nā tha̍k A-lîn ê chok-phín,
khó-lêng koh ū lēng-gōa chi̍t khoán ìn-sióng,
A-lîn siá--ê mi̍h-kiāⁿ,
chin ū Tâi-gí ê khùi-kháu,
mā chiâⁿ ū kám-chêng.
ū hó bûn-pit soah bô hó ê hoat-piáu hn̂g-tē,
só͘-í Bóng-pò chhut-khan.
A-lîn mî-nōa siá,
āu--lâi chhut choan chheh.
A-lîn kā i sè-hàn sî ê tiám-tiám-tih-tih siá--lo̍h-lâi,
liáu-āu kā khioh chò-hóe,
nn̄g-chheng nî chhut-pán"pha-hong ê kò͘-sū".
A-lîn ê Tâi-gí-bûn chhòng-chok,
ū si,ū sòaⁿ-bûn,ū sió-soat,
koh ū kio̍k-pún,
sǹg-sī choân hong-ūi ê Tâi-bûn chok-ka.
chò chi̍t ê Tâi-bûn ê chhui-sak-chiá,
chhòng-chok hong-bīn ta̍k hāng góa lóng su i thiám-thiám,
kan-na chi̍t hāng iâⁿ--i,
tiō sī góa iōng Tâi-bûn siá ê lūn-bûn pí i khah chē.
Bûn-chiong sì
sui-liân sī hó chok-phín,
chóng--sī Tâi-gí-bûn ê oa̍t-tho̍k lâng-kháu ū khah chió,
ū-iáⁿ chiâⁿ bô-chhái.
chit-má Chiân-ōe chhut-pán-siā kā"pha-hng ê kò͘-sū"tiông-sin chhut-pán,
hun-chò la̍k chheh,
kā múi chi̍t phiⁿ bûn-chiong tiông-sin chéng-lí,
pau-koat iōng lī kah chi̍t-kóa gú-sû ê Hôa-bûn kàu-chù,
koh ū lo̍k-im,
án-ne,tùi Tâi-gí-bûn khah bô se̍k-chhiú ê pêng-iú,
tō bián-kiaⁿ khòaⁿ bô,
tùi Tâi-gí-bûn ū chhù-bī ia̍h-sī siūⁿ-beh khó Tâi-gí līn-chèng ê pêng-iú,
mā sī chi̍t hūn chin hó ê hoān-pún.
kòe-khì ū chin kú-tn̂g ê sî-kan,
Tâi-gú siū-tio̍h Kok-bîn-tóng chèng-khoân ê ap-pek,
in kā lán kóng Tâi-gú sī bô-chúi-chún ê hong-giân,
tī ha̍k-hāu bē-sái kóng Tâi-gí,
nā kóng tio̍h-ài hoa̍t-chîⁿ,kòa káu pâi,
keng-kòe Tâi-oân-lâng ê phah-piàⁿ,
chóng-sǹg khòaⁿ-tio̍h phah-phú-á-kng,
nn̄g-chheng khòng it nî khai-sí kok-hāu ta̍k-lé-pài ū chi̍t chat ê pún-thó͘ gí-giân khò,
sui-liân sêng-kó án-chóaⁿ koh ū thang-hó thó-lūn,
chóng-sī tē-it kài siū oân-chéng la̍k tang(khó-sioh,mā kan-na kok-hāu hit la̍k tang)pún-thó͘ gí-giân khò ê gín-á,
kin-nî beh li̍p tāi-ha̍k,
"pha-hng ê kò͘-sū"tī chit ê koan-kiān ê sî-chūn tiông-sin chhut-pán,
sī m̄ sī tùi Tâi-gí-bûn ê hoat-tián ū pang-chān,
hō͘ lán chiâⁿ kî-thāi.
chò chi̍t ê A-lîn tn̂g-kî ê tho̍k-chiá,
góa siōⁿ-beh kám-siā A-lîn,
chhòng-chok chiah-nī chē Tâi-bûn ê hó chok-phín,
mā kám-siā Chiân-ōe chhut-pán-siā ê thâu-ke Lîm Bûn-khim,
iōng-sim lâi kā chhut-pán,
koh beh kám-siā chham-ū chit pō͘ chheh ê pêng-iú,
put-koán sī chéng-lí bûn-kó,hêng-siau chhek-oe̍h ia̍h-sī chhut-chîⁿ chhut-la̍t chi-chhî ê lâng,
che tong-tiong ū chin chē sī chit-má ia̍h-sī bī-lâi Tâi-gí-bûn-kài ê ióng-chiòng.
tē-sì chheh ê chú-tê sī gín-á sî-chūn,
kè kiōng la̍k phiⁿ bûn-chiong,
chú-iàu sī A-lîn chò gín-á sî-chūn hoat-seng ê chi̍t-kóa sim-sek-tāi.
góa bô àn-sǹg chi̍t phiⁿ chi̍t phiⁿ chò tō-tha̍k,
hō͘ ta̍k-ke iáu-bōe tha̍k tiō chai-iáⁿ kiat-kio̍k.
m̄-kò,ká-sú lí siōⁿ-beh chai-iáⁿ gín-á-sî ê A-lîn ū gōa gia̍t-siâu?
án-chóaⁿ kā tōa-lâng phiàn kah gōng-gōng-se̍h
(lín kám thiaⁿ-kòe siáⁿ-mih hō-chò phó͘ chúi-ke-á tō͘)?
án-chóaⁿ in-ūi sûn-chêng hō͘ cha-bó͘ gín-á chau-that,
koh kam-goān tiām-tiām kā úi-khut thun pak-lāi?
chhiáⁿ mài tiû-tû,
CD the̍h chhut-lâi pàng,
kā chit pún chheh hó-hó-á tha̍k--lo̍h-khì tō tio̍h--lah!
Sò͘-jī
sòa-lo̍h-lâi khòaⁿ lâm-tâu-koān bîn-á-chài jī-cha̍p-sì hō ê thiⁿ-khì
un-tō͘ cha̍p-la̍k chì jī-cha̍p-it tō͘,lo̍h-hō͘ ki-lu̍t cha̍p-pha
lâi-pin chi̍t-pah-káu-cha̍p-jī hō chhiáⁿ-lâi cha̍p-it hō kūi-tâi pān-lí
lóng-chóng chi̍t-pah-cha̍p-káu kho͘,chāu lí peh-cha̍p-it kho͘
kin-á-li̍t sī chhit-goe̍h chhe-jī,pài-la̍k
góa ê hō͘-chiàu hō-bé sī pat chhit lio̍k jī lio̍k kiú lio̍k chhit it
gún-tau ê tiān-ōe hō-bé sī khòng ngó͘-pat sù kiú jī it chhit pat
i-tī it kiú sù pat nî chhut-sì
chhiáⁿ pang góa choán hun-ki ngó͘ kiú kiú sù
Seng-oa̍h Tùi-ōe
Lí beh kah góa chò-hóe lâi-khì chia̍h pn̄g--bô?
Hó.Beh chia̍h siáⁿ-mih?
Lí ài chia̍h Tâi-oân-chhài--bô?
Chin ài.Góa ē-sái chhōa chi̍t ê pêng-iú chò-hóe lâi--bē?
Tong-jiân ē-sái!
Tī chhan-thiaⁿ
Lí ê pêng-iú án-chóaⁿ bô lâi?
Góa tú-chiah ū phah tiān-ōe hō͘--i.
Khà liáu án-chóaⁿ?
I eng-àm ū tāi-chì,só͘-í bē-tàng lâi.
Lí beh chia̍h mī ah-sī chia̍h pn̄g?
Lóng ē-sái.
Án-ne,lán lâi chia̍h pn̄g.
Lí ē-hiáu iōng tī--bē?
Ē-hiáu.
Lí ài siáⁿ-mih khoán ê pn̄g?Góa kā lí kiò.
Góa lâi khòaⁿ chhài-toaⁿ--chi̍t-ē.
Thâu-ke-niû,góa ài chi̍t óaⁿ pâi-kut-pn̄g.
Lí koat-tēng--ah--bōe?
Góa beh chia̍h gû-bah-pn̄g.
Lán beh lim siáⁿ-mih thng?
Hî-oân thng,hó--bô?
Hó.
Chia̍h pá liáu āu
Lí chia̍h ū pá--bô?
Ū,góa chia̍h kah chin pá.Góa ê lōa chē chîⁿ?
M̄-bián--lah!Góa chhiáⁿ--lí.
Pháiⁿ-sè--lah!
Bián kheh-khì.
Bûn-chiong it
kóng chi̍t ê siān-liông ê kò͘-sū
chok-chiá:Lîm Siù-hôa
lâng kóng sim-koaⁿ nā hó,hong-súi bián thó.
kin-á-ji̍t gún lâi kàu tâi-á-téng,
m̄ sī beh lâi phah-kûn-thâu bē ko-io̍h,
mā m̄ sī beh lâi thui-siau hit-hō kim-sih-sih kùi-som-som ê pó-chio̍h.
ah bô?lí sī tōa-chi̍h hèng thi̍h leh thi̍h siáⁿ-mi̍h?
lâng góa sī beh lâi chia bē siān-liông chiah tio̍h.
bē siān-liông?
góa khòaⁿ,lí sī pó-hō͘ Sam-chhàng khì chhú keng leh tio̍h-kâu.
góa chai-iáⁿ ū lâng bē san-tin,
ū lâng bē hái-bī,
chiông-lâi mā m̄ bat thiaⁿ-kóng ū lâng leh bē siān-liông chit chi̍t bī.
góa kóng lí sī chéⁿ-té ko͘-tai,
lí koh m̄ sêng-jīn.
liân siān-liông sī siáⁿ-mi̍h to m̄ chai.
lí chiah kó͘-chéⁿ chúi-ke--leh!
ah bô,lán lâi chioh-mn̄g--leh,
siān-liông chi̍t kin sī beh bē gōa-chē?
lí kóng chi̍t ê kè,
thang-hó kā lí bé.
siān-liông sī hi-hán ê chu-pó,
n̂g-kim pe̍h-gîn bé i bē tó.
góa khòaⁿ lí lak-tē-á sù-siông tē pōng-chí,
káⁿ bóe ē khí?
tio̍h tio̍h tio̍h!
góa tong-liân bé bōe khí,
só͘-í lán mài koh tī chia pôaⁿ-chhùi-kím,
kín lâi kóng kin-á-ji̍t ê chú-tê khah iàu-kín.
ah...kin-á-ji̍t ê chú-tê sī siáⁿ-mi̍h?
haih!lâng nā tai,khòaⁿ bīn tio̍h chai!
lí bô khòaⁿ-kìⁿ khăng-páng piau-sī:
kóng chi̍t ê siān-liông ê kò͘-sū.
góa siūⁿ--khí-lâi--ah!
góa tio̍h lâi kóng chi̍t ê téng-káng ū miâ-siaⁿ,
ē-káng ū chhut-miâ ê bē-chhài a-má chò hó-tāi ê kò͘-sū hō͘ lín chai.
bē-chhài chi̍t kang só͘ thàn bô kúi sián,
chheⁿ chia̍h to bô-kàu--ah,
sī beh án-chóaⁿ chò hó-tāi?
che pí"thiⁿ lo̍h âng-hō͘,bé hoat-kak"koh-khah bô khó-lêng,
chit-má lí ài hō͘ lâng chi̍t ê kau-tài,
nā-bô,sió-tán--leh lí tio̍h chai hāi!
che,kóng hō͘ lí bat,
chhùi-chhiu hó phah-kat.
bē-chhài a-má Tân Chhiū-kiok,
sī lán Tâi-oân ê chû-siān-ka,
hō͘ Bí-kok"Sî-tāi"cha̍p-chì,"Hù-pí-sū"cha̍p-chì,
kā i soán ji̍p-khì siōng ū éng-hióng-la̍t ê pah tōa jîn-bu̍t ê eng-hiông hāng-bo̍k tē-peh ūi.
hăⁿ!
ah i m̄ tio̍h sī tû-liáu Ông Kiàn-bîn í-gōa,
lēng-gōa chi̍t ê Tâi-oân chi kong--lo͘h!
kui châng hó-hó－bô chhò!
i sī chò siáⁿ-mi̍h thiⁿ-tōa-tē-tōa ê tài-chì,
bô,pîn chi̍t ê sió-sió ê bē-chhài hoàn-á,
ná ē chhèng kah sè-kài thong-lâng-chai?
o͘h!Chhiū-kiok a-má chiah chē nî lâi,
chêng-chêng-āu-āu koan--chhut-khì ê gîn-niú chiūⁿ chheng-bān,
pang-chō͘ ê jîn-sò͘ sī bô tè sǹg,
m̄-chiah ē it miâ thàu kiaⁿ-siâⁿ!
góa chai,góa chai!
in tau it-tēng sī kim chhù-thâu,gîn chhù-kak,
kim-gîn-châi-pó móa-sì-soaⁿ.
chîⁿ chē kah bô tè khǹg,
chiah ē the̍h chhut-lâi pun-lâng iōng.
che ōe nā kóng thàu ki,
ba̍k-sái tio̍h sì-lâm-sûi!
che sī án-chóaⁿ kóng?
a-má tòa--ê sī hō͘ lâi chhù thiah,
ke-á ah-á cháu kah bô pòaⁿ chiah,
chia̍h--ê sī chho͘-chhài piān-pn̄g,
lâng kóng:ū-chîⁿ kóng-ōe ē tōa-siaⁿ,
bô-chîⁿ kóng-ōe bô lâng thiaⁿ,
tī iah bô hō͘ lâng pò-tō chìn-chêng,
kám ū lâng chai-iáⁿ tòa tī Tâi-tang tiong-iong chhī-tiûⁿ ê chhài-hoàn-á?
m̄-koh,thiⁿ put toa̍t lâng goān,
lâng nā ū siān-liām,
thiⁿ-kong-peh--á tiō ē ta̍t-sêng i ê sim-goān.
i koh sī hā siáⁿ goān?
i khit-chia̍h-pô hē hó goān.
khò i bē-chhài só͘ thàn ê sió-khóa chîⁿ,
m̄-kam chia̍h,m̄-kam chhēng,
khiām-tn̂g-neh-tō͘ tau̍h-tau̍h-á khêng,
tiām-tiām-á hêng-siān chò hó-tāi.
thiaⁿ lí kóng kah chiah chiu-chì,
hō͘ góa ke bat bē chió tāi-chì.
lâng chia̍h chi̍t-tiám khùi,
ùi chit-má khai-sí,
góa mā beh kah Chhiū-kiok a-má ha̍k-si̍p,
chiah ē chiáng-chì ū chì-khì.
sī--ah!
chí-iàu ka-kī siōng-chìn,
ná kiaⁿ thaⁿ-jîn khòaⁿ-khin,
lâng kóng"sim kian,chek sī hu̍t".
siu sim,khah hó leh chia̍h-chhài,
lán nā li̍p-chì chò hó-tāi,
khah-iâⁿ chia̍h chá-chai.
chû-ài hō͘ lâng sim pêng,
siān-liông hō͘ lâng khì hô.
lán ài iā lo̍h ài-sim ê chéng-chí,
tèng hā siān-liông ê kun,
sìⁿ-miā chiah ē chhiūⁿ n̂g-kim leh hoat-kng.
Chiok Siān-liông,Chîn Ài-sim hā-tâi it kiok-kiong.
Bûn-chiong jī
hái-ang kap jiû-hî
chok-chiá:Chan Kang-san
hái-ang bīn-tùi khùn-lân,
jiû-hî siám-phiah ê hiō-kó.
kó͘-chá kó͘-chá,
tī hái--lí ū nn̄g chiah chiok tōa chiah chiok tōa chiah ê tōng-bu̍t-á,
chi̍t chiah sī hái-ang,
chi̍t chiah sī jiû-hî.
ū chi̍t pái kìⁿ-bīn,
in nn̄g ê lóng kóng ka-kī sī siōng-kài tōa chiah,siōng-kài lī-hāi ê hái tiong chi ông.
ha ha ha,
góa nā-sī tōa chhùi khui--khui,
só͘-ū ê hî-hê chúi-chut lóng ē kín cháu khì bih,
ná kóng góa sī hái tiong chi ông,
bô lâng ē hoán-tùi chiah tio̍h--lah.
sió-tán--leh,sió-tán--leh,
hái tiong chi ông sī góa chiah tio̍h!
góa ê jiû-hî-chhiu nā chhun--chhut-khì,
hî-hê chúi-chut bô chi̍t chiah cháu ū lō͘--ê.
hái-ang,lí kám beh chhì khòaⁿ-māi--leh?
Hngh-hngh
lí chiâⁿ bô kheh-khì--o͘h!
hó!góa chiap-siū lí ê thiáu-chiàn.
tng-tong in nn̄g ê beh chhiâng--khí-lâi ê sî,
ū chi̍t chiah hái-bé kín lâi chó͘-tòng:
"lín nn̄g ê lóng sio-cheⁿ beh chò ông,
tàu-té sī tó chi̍t ê chiah ū-pān--leh?
góa khòaⁿ góa khòaⁿ--mah,
lín nā phah--khí-lâi mā bô-it-tēng ū kiat-kó,
lín khì chhōe hái-sîn chò kong-chhin--lah,
góa siūⁿ,i ê tì-hūi it-tēng hun ē chhut siáng chiah-sī hái tiong chi ông--lah.
tio̍h án-ne,
in lâi kàu hái-sîn tòa ê só͘-chāi.
lín nn̄g ê lóng ū ka-kī ê iu-tiám,
si̍t-chāi chiâⁿ phái hun koân-kē.
lín sǹg bô su-iâⁿ,
án-ne hó--bô?
bē-sái--tit!bē-sái--tit!
hái-sîn--á,kin-á-li̍t it-tēng ài ū chi̍t ê kiat-kó--lah!
tio̍h!tio̍h!
kiat-kó it-tēng sī góa iâⁿ!
Kah nā lín chiah kian-chhî,
hó!góa lâi kā lín khó-giām.
lín seng tńg--khì,
m̄-koh chit chōa tńg--khì ê lō͘--lí ài sè-jī--o͘h.
hái-sîn beh tī in tńg--khì ê sî khó-giām in nn̄g ê.
î,thiⁿ-téng ná ū chi̍t chiah kim si̍t-á chiáu?
Ô͘,
m̄-bat khòaⁿ-kòe chiah tōa chiah ê chiáu-á,
pí góa khah tōa kúi-cha̍p pōe--neh,
ba̍k-chiu kim-sih-sih,
chhùi-á koh chiam-tok-tok.
ah,hō͘ kim si̍t-á chiáu khòaⁿ--tio̍h--ah.
chit chiah kim si̍t-á chiáu khòaⁿ-tio̍h hái--lí ê jiû-hî,
sûi iōng si̍t-á kā hái-chúi póe--khui,
beh tok jiû-hî.
ah,hûi-hiám!hûi-hiám!
khòaⁿ góa ê choa̍t-chiau!
Pù pù pù
chit chiah jiû-hî koh sè-hàn ê sî,
pat chha chi̍t-sut-á hō͘ hái-chiáu tok--khì,
chit-má tú-tio̍h hûi-hiám,
sûi kiaⁿ kah thò͘-chhut o͘ ba̍k-chiap,
siūⁿ-beh thàn ki-hōe beh kín soan.
heh heh,
kim si̍t-á chiáu,
lí chhōe bô--ah--hoⁿh!
ū ki-hōe thang soan--ah.
chit chiah kim si̍t-á chiáu sī hái-sîn piàn--ê,
khòaⁿ-tio̍h liû-hû chit khoán hêng,
chin sit-bōng hàiⁿ-thâu kóng:
"chit-pān--ê,sī beh án-chóaⁿ chò hái tiong chi ông--leh."
kóng-soah,sûi koh khì khó-giām hái-ang.
î,thâu-chêng ná ē o͘-thiⁿ-àm-tē--leh?
oah oah oah tōa hái-éng lâi--ah,
sī khí-siáu éng--lah!
chhiau-kip tōa ê khí-siáu éng--lah!
hái-sîn chai-iáⁿ hái-ang sè-hàn ê sî bat hō͘ tōa-éng chhiâng tio̍h-siong--kòe,
chit pái tiau-kang khí chi̍t ê khí-siáu éng lâi khó-giām hái-ang.
oah!khí-siáu éng,
góa it-tēng beh chiàn-iâⁿ--lí!
góa sī hái tiong chi ông,
tī tōa hái--lí,góa siáⁿ-mi̍h to m̄ kiaⁿ--lah!
lâi--lah,lâi--lah,
éng lú tōa góa lú sóng-khoài--lah.
tio̍h án-ne,
ióng-kám ê hái-ang chhiong-kòe chhiau-kip tōa ê hái-éng,
hái-sîn kám-kak chin móa-ì,
àm-àm-á leh o-ló hái-ang:
"che chiah-sī hái tiong chi ông!
che chiah-sī hái tiong chi ông ê jîn-soán--lah.
chit pái liáu-āu,
hái-sîn kā m̄ káⁿ bīn-tùi khùn-lân ê jiû-hî lú piàn lú sè-chiah,
kā ióng-kám bīn-tùi thiáu-chiàn ê hái-ang pìⁿ-chò hái--lí siōng ū khì-sè ê tōng-bu̍t-á,
āu--lâi piān-nā ū lâng khòaⁿ-tio̍h hái-ang,
lóng ē tōa-siaⁿ hiu-hoah:
"lí khòaⁿ,sī hái-ang--neh,
ū-kàu tōa chiah!
ū-kàu súi--ê--neh!"
gō͘、Bûn-chiuⁿ saⁿ
Lîm--ka jī-kū ka-cho̍k ê kò͘-sū
chok-chiá:Tân Êng-têng
lāu-bú sèⁿ lîm,
gōa-kong Lîm Chheng-hô hām a-má khui chi̍t keng kám-á-tiàm,
lî lāu-pē chhut-khîn ê thih-lō͘-pō͘ ū chi̍t-tè-á lō͘;
lāu-bú ko-téng-kho chut-gia̍p tio̍h kò͘ chit keng kám-á-tiàm,
thiaⁿ-kóng in sī loân-ài kiat-hun--ê.
hun āu tō lóng tòa chiū-kīn ê thih-lō͘ sok-sià.
it-kiú-sù-gō͘ nî A-pún-á hâng-ho̍k ê sì--goe̍h a-tok-á chhi-chhám sàu-siā,
ū-chi̍t-kang lāu-pē tú chhut-khîn bô-lōa-kú tio̍h hō͘ lâng chhia tńg--lâi tōa-thiaⁿ,
heng-kham-á chi̍t khang o͘-lang-lang,
kui-sin-khu chiâu sī hoeh,
chū-án-ne gún bú-á-kiáⁿ saⁿ ê chiū-kīn hām lāu-bú ê gōa-ke tòa chò-hóe.
gō͘-kū ùi Siōng-hái tńg-lâi sêng-sio̍k Kòe-kau-á hit keng kám-á-tiàm.
jī-kū sī a-kong chêng-bó͘ seⁿ--ê,
saⁿ-kū,sì-kū,gō͘-kū hām gún lāu-bú chiah-sī āu-siū a-má seⁿ--ê.
tōa-kū,saⁿ-kū,sì-kū lóng chá sí,
thiaⁿ-kóng tī hit ê i-ha̍k bô hoat-ta̍t ê sî-tāi,
jiám-tio̍h hì-lô ún sí--ê,
nā-sī jiám-tio̍h hì-iām cha̍p ê ū chhit,peh ê bô-kiù.
a-kong,a-má tiōng-lâm-khin-lí,
liân-sòa kā saⁿ ê cha-bó͘-kiáⁿ hun lâng chhī,
gún lāu-bú sī a-má siōng sè-hàn ê cha-bó͘-kiáⁿ,
lâu khí-lâi sin-khu-piⁿ io.
bōe tha̍k sió-ha̍k chìn-chêng gún tòa--ê chhù tú tī kám-á-tiàm keh-piah ê jī-lâu chhù,
lāu-bú tī lâu-téng kà iûⁿ-chhâi tō͘ seng-oa̍h,
kám-kak keh-piah ê gō͘-kū sù-siông tùi gún bīn-pìⁿ-pìⁿ,
lāu-bú koh m̄ jīn-su put-sî hām i tōa-siaⁿ-sè-siaⁿ,
tì-sú gún hām in tau gún ê piáu-hiaⁿ-tī-á ngāi-gio̍h-ngāi-gio̍h,
kok-lâng sńg kok-lâng--ê khah chē.
ah ná-sī jī-kū in he ke-hóe tio̍h bô kâng.
jī-kū ū seⁿ la̍k ê cha-po͘ gín-á,la̍k ê cha-bó͘ gín-á,
góa chai-iáⁿ--ê kan-na A-súi piáu-hiaⁿ kah A-bûn piáu-hiaⁿ,
A-hûn,A-chu,Ài-tì,A-hâ,A-bí piáu-chí téng-téng,
in ê nî-hòe lóng pí góa ke chin chē.
jī-kū ū bûn-châi,
tōa-jī siá khí chiâⁿ toan-chèng ū mê-kak.
gún sè-hàn kāu pēⁿ-thiàⁿ,
lóng sī jī-kū lâi chhù--lí chat-me̍h khui io̍h-toaⁿ,
io̍h-á chia̍h liáu-āu sûn-liáu koh-chài sûn,
khòaⁿ ū khah hó--bô.
thiaⁿ-kóng lāu-bú chhut-sì tō suh jī-kīm ê leng tōa-hàn,
thiàⁿ gún lāu-bú ná ka-kī ê kiáⁿ,
chio-ho͘ gún chhin-chhiat sioh-miā-miā.
ji̍t-āu sò͘-cha̍p nî,
gún hām chia-ê piáu-chí hn̄g lō͘ kīn lō͘--ê,
chhut-chhut-ji̍p-ji̍p chi̍t-sì-lâng,
chhin-chhin-bi̍t-bi̍t m̄ sī bô goân-in--ê.
A-súi piáu-hiaⁿ hâng-ho̍k āu tùi Ji̍t-pún tńg--lâi,
thâu-lō͘ put-chiap-it,
ài lim-chiú tì-sú it-seng put tek-chì,
li-li-lak-lak;
ah ná-sī A-bûn piáu-hiaⁿ,
tāi-chì tio̍h chin tōa-tiâu,
i ê cho-gū khan-liân kui ê jī-kū ka-cho̍k thian-hoan-tē-hok ê piàn-chhian,
koh lâu lo̍h hō͘ gún bô-hān ê thiàⁿ.
A-bûn piáu-hiaⁿ lâng koân-tōa,
it-piáu-jîn-châi,
i tī sū-kiāⁿ cháu-lō͘ tang-tiong,
chhut-mn̂g lóng kòa o͘-jîn-ba̍k-kiàⁿ,
chē saⁿ-lián-á-chhia.
ē-kì-tit la̍k,chhit hòe-á ê sî,
lāu-bú chhōa góa chē hóe-chhia khì Tâi-pak thau-khòaⁿ--i,
chit-má kā siūⁿ--khí-lâi,
soah ē hō͘ lāu-bú ê tōa-táⁿ kiaⁿ kah kui-sin-khu kōaⁿ.
thiaⁿ-kóng piáu-hiaⁿ kah gún lāu-pē ná hiaⁿ-tē-á,
sù-siông tī gún tau nǹg lâi nǹg khì.
lāu-bú kóng:tong-sî Ji̍t-pún-á chiàn-su,
A-san-á--kòe-lâi m̄ bat jī kiam bô ūi-seng,
hó-khang--ê khan-chhin-ín-chhek ka-kī báu,
o͘-pe̍h bú bú kah bîn-put-liâu-seng,
ín-khí Tâi-oân-lâng hùn-nō͘ kui-pak-hóe,
A-bûn piáu-hiaⁿ hit ê lâm-iûⁿ tó--tńg-lâi ê Tâi-oân gín-á Ji̍t-pún-peng,
ūi beh pó-hō͘ Tâi-oân-lâng ê khoân-ek,
chông ji̍p-khì kun-io̍h-khò͘,
gia̍h chhèng ûi Pat-kòa-soaⁿ hām chèng-hú piàⁿ,
āu--lâi soah,tiō cháu-lō͘ hō͘ kun-kéng tui-sat.
lāu-bú tiāⁿ-tiāⁿ kóng:
chit-má ê Chiong-hòa saⁿ-kak kong-hn̂g-á,
jī-jī-pat ê sî,
lia̍h kui pâi ê siàu-liân-lâng tī hia chi̍t ê chi̍t ê hiān chhèng-sat,
heh-kiaⁿ peh-sèⁿ,
chiâⁿ chân-jím.
múi-pái nā chē chhia oat ji̍p-khì chhī-lāi,
i it-tēng mn̄g góa saⁿ-kak kong-hn̂g-á tī tó,
koh-chài liū chit chàn éng-oán bē thè-sek ê kì-tî,
hit mā sī i chhàng tī sim-koaⁿ-lāi,
A-bûn piáu-hiaⁿ hō͘ lâng chhèng-sat ê thiàⁿ.
la̍k、bûn-chiong sì
A-bûn piáu-hiaⁿ chū it-kiú-sù-chhit sū-kiāⁿ liáu,
kun-kéng ta̍h-phòa thô͘-kha mā beh chhau lâng ê chhù,
lia̍h lâng lâi pek-mn̄g,
mî-ji̍t tui-sat,
put-tit-put cháu-lō͘ chhàng sin bih kòa pī,
bē bián-tit khì khan-liân chhin-chiâⁿ pêng-iú.
i ê hó pêng-iú Chúi-chhiū--á ê chhù hō͘ bih ê tāi-chì chhut-phòa,
soah ang-á-bó͘ hông lia̍h khì chhèng-sat;
piáu-chí-hu lâng kó͘-ì,
i it-kiú-sù-kiú sûi kok-kun lâi Tâi-oân,
chhōa gún piáu-chí Ài-chu liáu,
siáu-hāu kun-kai kàu thè-ngó͘ kui-sì-lâng bē seng;
chhù-lāi kun-kéng ài chhiau tiō lâi chhiau,
chí-hu ka-kī ê sió-tī bān chi̍t nî lâi Tâi-oân,
hām A-bûn piáu-hiaⁿ lí-hiaⁿ-góa-tī,
soah hō͘ lâng lia̍h khì hóe-sio-tó koaiⁿ sò͘-cha̍p nî chiah pàng--chhut-lâi;
piáu-hiaⁿ cháu-lō͘ tang-tiong khì bat-tio̍h Goa̍t-ngô͘ só--á,
seⁿ chi̍t ê cha-po͘ gín-á A-lo̍k--á,
tī piáu-hiaⁿ it-kiú-ngó͘-sam nî saⁿ-goe̍h chhe-la̍k,
i beh hō͘ lâng chhèng-sat chêng chi̍t kang siá ê ûi-su,
ū án-ne kóng:
"hū-chhin tāi-jîn,
góa choa̍t-tùi bô sêng-jīn put-siàu hām Goa̍t-ngô͘ seⁿ ê gín-á－
lí bô gī-bū chhiâⁿ-ióng--i."
tong-sî chhau-ke bia̍t-cho̍k,
lāu-pē ê chōe éng-éng chu liân kiáⁿ-sun kui-sì-lâng,
piáu-hiaⁿ jím thiàⁿ bô ài sêng-jīm ka-kī ê chhin-siⁿ-kiáⁿ.
jī-kū lâu tī sin-piⁿ ê cha-bó͘-kiáⁿ kan-na ū sì ê(nn̄g ê pun--lâng),
kî-tiong ū saⁿ ê lóng tiau-kang kè hō͘ gōa-séng-lâng,
khòaⁿ ē chhù--lí hām chhin-chiâⁿ mài koh thàu-chá thàu-àm hoân-ló kun-kéng lâi beh chhau mi̍h-kiāⁿ,lia̍h lâng--bô.
hó-ka-chài,
chò kun-koaⁿ,kun-i,kong-bū-oân ê saⁿ ê chí-hu lóng sī láu-si̍t-lâng,
sêng-siū A-bûn piáu-hiaⁿ khan-liân sū-kiān hō͘ lâng chhau-ke hêng-mn̄g,
chêng-kàu-taⁿ lóng bô oàn-giân,
in ê tē-jī tāi hām góa lóng ū kau-pôe,
gún lóng m̄ bat thê-khí chit chân ê tāi-chì.
ē-kì-tit tī chho͘-tiong ê sî,
tī ha̍k-hāu tô͘-su-koán,
chheh khì hian-tio̍h kì-chài A-bûn piáu-hiaⁿ siū lia̍h ê tāi-chì,
kóng i sī hām kiōng-húi chhoàn-thong ê húi-tia̍p,
tong-sî góa sim-koaⁿ chiâⁿ tio̍h-kiaⁿ,
góa sim-ba̍k-tiong ūi Tâi-oân-lâng hi-seng cháu-lō͘ ê ū-chì,eng-hiông,
ná ē sī húi-tia̍p?
sū-āu,chèng-hú khéng tùi jī-jī-pat koaⁿ-pek-bîn-hoán ê sū-kiāⁿ tō-khiàm,
iōng tōa-pit-chîⁿ pôe-siông siū-lān ê ka-sio̍k.
tān-sī A-bûn piáu-hiaⁿ tī kaⁿ-ga̍k àm-tiong hō͘ piáu-chí thau-thau-á the̍h--chhut-lâi,
he i hō͘ lâng hêng,
chhit kah hoeh-chiah móa-móa-sī ê pe̍h-sek chhiú-kin-á,
iā tiō sī i chhèng-koat chìn-chêng siá--ê i-su lāi-bīn,
teng-lêng in hiaⁿ-ko A-chúi--á,
m̄-thang chhap siā-hōe-sū,
ka-sióng i jím-sim bô ài sêng-jīn chhin-siⁿ-kiáⁿ A-lo̍k--á ê ōe,
éng-oán lóng tiâu tī góa ê sim-koaⁿ-lāi.
Sò͘-jī
sòa-lo̍h-lâi khòaⁿ tâi-pak chhī bîn-á-chài cha̍p-chhit hō ê thiⁿ-khì
un-tō͘ jī-cha̍p chhit chì saⁿ-cha̍p jī tō͘,lo̍h-hō͘ ki-lu̍t cha̍p%
lâi-pin nn̄g-pah chhit-cha̍p la̍k hō chhiáⁿ-lâi cha̍p-jī hō kūi-tâi pān-lí
lóng-chóng chhit-pah sì-cha̍p la̍k kho͘,chāu lí gō͘-cha̍p sì kho͘
kin-á-ji̍t sī saⁿ-goe̍h chhe-it,pài-la̍k
góa ê hō͘-chiàu hō-bé sī kiú chhit pat jī pat jī khòng kiú khòng
gún-tau ê tiān-ōe hō-bé sī khòng sù sù jī jī kiú khòng sù chhit
i-tī it kiú chhit ngó͘ nî chhut-sì
chhiáⁿ pang góa choán hun-ki ngó͘ jī pat jī
Seng-oa̍h Tùi-ōe
Sù-chhoan-chhài khah hiam,lí káⁿ chia̍h--bô?
Káⁿ!
Chit keng chin chán!Góa siông-siông lâi,in ê chhài lóng chin hó chia̍h.
Bô,án-ne lán tòa chia chia̍h.
Lán beh kiò siáⁿ-mih chhài?
Lí kā góa kiò,hó--bô?Chhài-toaⁿ,góa khòaⁿ bô.
Thâu-ke,góa ài thn̂g-chhò͘-pâi-kut.
In chia ū âng-sio-hî--bô?
Thâu-ke,chi̍t bóe âng-sio-hî,chi̍t pôaⁿ chhá chheⁿ-chhài.
Lí iah ài tiám siáⁿ-mi̍h--bô?
Koh chi̍t óaⁿ thng.Siáⁿ-mih thng khah hó?
Chheⁿ-chhài tāu-hū thng bē-bái.
Thâu-ke,koh chi̍t pôaⁿ âng-sio tāu-hū.
Góa siūⁿ beh lim tê.
Hit tè poe-á lah-sap lah-sap.
Góa the̍h chi̍t tè khah chheng-khì--ê hō͘--lí.
Chhài lâi--ah
Chit pôaⁿ sī siáⁿ-mih chhài?
Chit pôaⁿ kiò-chò âng-sio tāu-hū.
Lāi-bīn ū siáⁿ-mih mi̍h-kiāⁿ?
Ū bah,tāu-hū,kah chin chē mi̍h-kiāⁿ.Lí chia̍h khòaⁿ-māi--leh!
To-siā!Góa ka-kī lâi.
Lí chia̍h hiah-nī chió,kám chia̍h ū pá?
Góa pak-tó͘ ū chi̍t-tiám-á bô sóng-khoài.
Beh chia̍h io̍h-á--bô?
M̄-bián,to-siā.
Bûn-chiong it
chhit-goe̍h-sî-á ê sim-chêng
chok-chiá:Tân Kim-hoa
chhit-goe̍h-pòaⁿ pài-pài sī Tâi-oân î-bîn siā-hōe ê tián-hêng,
ū Hàn bûn-hòa chham-lām.
m̄-kò tī î-bîn chìn-chêng ê thó͘-tù Tâi-oân-lâng,
sī Lâm-tó-gí-cho̍k ê Pêⁿ-po͘-cho̍k kah ko-soaⁿ-cho̍k.
cho̍k-jîn hoàn lêng sìn-ióng kèng-siōng ko-chân ê chó͘-lêng Alid,
ū sū hô͘ bûn-hòa,
kah pài chio̍h-thâu-kong,khe-thâu-hiaⁿ,thô͘-gû-hiaⁿ,
bū-si̍t tián-hiān kám-un ê chêng-ì.
gún í Tâi-oân ê chú-thé-sèng su-khó,
sī ūi-siáⁿ-mih beh pài-pài?
kè-sio̍k chhiau-chhōe chó͘-sian ê kha-jiah,
chhit-goe̍h it-tēng m̄-niā hó-hiaⁿ-tī chia-ê î-bîn le̍k-sú niâ,
koh-khah su-iàu chhim-ji̍p chai-iáⁿ siōng chá ê Tâi-oân-lâng kin-té le̍k-sú,
pêⁿ-po͘-cho̍k kah ko-soaⁿ-cho̍k chè-pài kám-un ê sèng-keh.
tī Tâi-oân chhit-goe̍h-sî-á sī kúi-goe̍h,
ū phó͘-tō͘ kah Û-lân-phûn-hōe ê chong-kàu gî-sek,
bîn-kan tōa-pō͘-hun pài mn̂g-kháu,
kóng sī an-tah hia-ê Tn̂g-soaⁿ kòe Tâi-oân sim-koaⁿ kiat kui oân ê hó-hiaⁿ-tī,
sū-si̍t-siōng mā sī an-tah phó͘-lô tāi-chiòng ê sim.
it-poaⁿ jîn-ke kiû khiā-ke pêng-an,
chhut-ji̍p sūn-lī.
kok-hâng-kok-gia̍p mā lóng ē chhoân lâi pài-pài kiû châi-lī.
chit khoán ū sio-hiuⁿ ū pó-pì ê bûn-hoa,
í-keng-sī Tâi-oân chin kò͘-tēng ê hong-sio̍k--ah.
in-ūi Tâi-oân î-bîn siā-hōe hia-ê thàn ū chia̍h ê lâng,
siān-sim kā kòe-óng ê lô-hàn-kha-á,
chhāi tī Iú-èng-kong-sū,
Bān-èng-kong-biō chè-pài.
lâng kóng"hàu-ko͘"ê sio̍k-gān,
sī leh hàu(pài)ko͘-hûn kā phó͘-tō͘.
góa seⁿ tī chiàn-āu âng-eⁿ-á-tiâu,
tī góa ê seng-tióng kòe-thêng-tiong,
chhit-goe̍h-pòaⁿ pài-pài it-ti̍t lóng sī góa hoâi-siūⁿ chhin-lâng ê li̍t-chí.
pē-bú sin-khó͘ chhiâⁿ gún poeh ê hiaⁿ-tī-chí-mōe seng-oa̍h.
tú-hó lông-gia̍p sî-tāi choán-ōaⁿ kang-gia̍p sî-tāi ê kòe-thêng.
hiaⁿ-ché chhut-gōa tha̍k-chheh kah thàn-chîⁿ,
láng tán-kàu tōa cheh-ji̍t chiah ū-thang tńg--lâi.
hit-chūn ê khoân-kéng chin bái,
tio̍h-ài kú-kú--ah chiah ū chi̍t niá sin saⁿ thang chhēng.
ē-kì-tit a-bú kā góa kah sió-tī chhoân ê sin saⁿ,
lóng ē kā goán chham-siông kóng ài tán-kàu chhit-goe̍h-pòaⁿ ê sî,
gún chhut-gōa ê hiaⁿ-ché pàng-ká tńg--lâi,
chiah the̍h chhut-lâi chhēng hō͘ in khòaⁿ.
a-bú koh kà gún kah sió-tī ài kā lāi-bīn piàⁿ hō͘ chheng-khì,
hoan-gêng hiaⁿ-ché tńg--lâi.
gún a-bú si̍t-chāi chiok khiáu,
m̄-niā hō͘ gún o̍h chò-khang-khòe,
koh hō͘ gún ha̍k-si̍p chhin-chiâⁿ saⁿ-liâm kah chun-tiōng hiaⁿ-ché ê kàu-io̍k,
mā chhòng-chō gún tiⁿ-bi̍t ê tán-thāi.
sù、Bûn-chiong jī
kàu-taⁿ góa óa-kīn hoe-kah nî-hòe--ah!
iáu ē-kì-tit hit khoán un-loán ê kî-thāi,
hôe-sióng góa kah sió-tī tī hia kho̍k-kho̍k-tán,
tán beh kìⁿ chin kú bô kìⁿ-bīn ê hiaⁿ-ché,
kah tán beh chhēng hit niá sin saⁿ ê sim-chêng.
taⁿ khoân-kéng hù-jū--ah!
chhēng sin saⁿ í-keng bô siáⁿ hi-hán!
góa ê pē-bú mā bô-tī--leh--ah!
m̄-koh ta̍k-nî góa lóng iáu leh pài,
sī in-ūi su-liām pē-bú!
sui-jiân góa bô te̍k-pia̍t ê chong-kàu,
iu-goân tī chhoân pài-pài leh hiáng-siū chhit-goe̍h-sî-á chhin-chiâⁿ àm-àm liû-tōng ê kám-kak.
sî-kan kòe-tio̍h chin kín,
siūⁿ-khí góa sè-hàn ê sî,
kah hiaⁿ-tī-chí-mōe tī pē-bú sin-piⁿ tàu sio kim-chóa ê ji̍t-chí.
kàu góa hōaⁿ-ke ê sî,
góa mā chiàu pē-bú só͘ thoân ê hong-sek,
ta̍k-nî chhit-goe̍h-pòaⁿ chhōa gún saⁿ ê kiáⁿ,
tī chio in pài-pài ê sî chò-hóe khai-káng,
taⁿ in tōa-hàn--ah!
goán ta̍k-nî lóng ū chò-hóe chhoân pài-pài kah tàu sio kim-chóa ê hôe-ek.
Tâi-oân chhit-goe̍h ê thiⁿ-khì tiāⁿ-tiāⁿ ū kiông ê khì-liû pho-tōaⁿ chō-sêng hong-thai.
chit pái ìⁿ-á hong-thai tòa-lâi tōa-hō͘-te̍k-pò,
tōa-hō͘ í-keng lo̍h kúi-lō kang--ah,
chiok chē só͘-chāi leh im-chúi,
ha̍k-hāu ki-koan lóng pàng"hong-thai-ká".
góa thàn hong-thai-hō͘ làng-phāng sió-khóa thêng ê sî,
kín chhoân pài.
kin-nî nn̄g ê chhut-gōa ê cha-bó͘-kiáⁿ lóng bô tńg--lâi,
sè-kiáⁿ mā ū ka-kī ê khiā-ke--ah,
kan-ta chhun gún nn̄g lāu--ê leh pài niâ.
gún ēng kán-tan ê sò͘ seng-lé pôaⁿ,kóe-chí pôaⁿ,tōa-mī,phàu-mī,koàn-thâu,kiâm piáⁿ,bih-luh pài,
kèng-ì bô kiám,
hoâi-sióng i-jiân.
góa chiàu lē hip chi̍t tiuⁿ siòng-phìⁿ chò kì-liām,
siūⁿ-beh lâu-hā chhin-chêng.
tī chhit-goe̍h-sî-á pài ko͘-hûn iá-kúi só͘ hêng-sêng ê kúi-goe̍h,
mà ū lâng iōng Bo̍k-liân kiù bó ê kò͘-sū lâi soan-tō hàu-sūn ê hàu-chhin goe̍h,
lóng sī cho̍k-kûn bûn-hòa ê siā-hōe kàu-io̍k.
góa tī hū-bú iûⁿ-siûⁿ chi-hā,
pēng bô lô-hàn-kha-á kah Bo̍k-liân kiù bó ê kò͘-sū,
kan-taⁿ ū gún te̍k-pia̍t ê ka-têng chêng-ì ê khì-bī kah kāu-kāu ê chhin-chêng.
m̄-koh chū góa chai-iáⁿ pêⁿ-po͘-cho̍k liáu-āu,
chhit-goe̍h-sî-á pài-pài hō͘ góa siōng pàng bōe lī--ê iáu-sī hông khi bia̍t ê pêⁿ-po͘-cho̍k kah Tâi-oân chó͘-lêng Alid.
góa put-sî leh siūⁿ,
kám kan-taⁿ tī pêⁿ-po͘ iā-chè chiah ē-tàng chhiau-chhōe tio̍h hit-sut-á pêⁿ-po͘ Tâi-oân-lâng ê kin-kù?
góa su-iàu ū lí-sèng ê kok-ka jīn-tông,
pêⁿ-po͘ Tâi-oân-lâng chiah ū khah tōa ê ún-sim.
gō͘、Bûn-chiong saⁿ
loān-cheng-á
chok-chiá:Tân Kim-sūn
liang!liang!liang!
loān-cheng-á tân saⁿ siaⁿ,
chhián-bîn ê Siok-chu kín-mé ji̍h tiāu,
i lù chhùi,sé chhiú bīn kòa chhēng saⁿ-khò͘,
cha̍p hun-cheng lāi hó-sè-liu-liu.
lâi Chêng-chhiū kok-sió chiâⁿ lé-pài--ah,
Siok-chu iah bô sáⁿ koàn-sì.
chò tō-su m̄ sī bô keng-giām,
put-jî-kò,
kà-chheh gō͘,la̍k tang thâu-pái tn̄g-tio̍h Lîm Bûn-cheng chit khoán gín-á.
chit ê sì-nî ê cha-po͘ gín-á,
lâng seⁿ chò su-bûn-su-bûn,
phīⁿ-ba̍k-chhùi lêng-lêng-lêng,
kan-taⁿ chi̍t-pō͘ bái,
hīⁿ-á tàu chō͘-thiaⁿ-khì.
chit khoán seⁿ-tiuⁿ ê gín-á,
thâu-pái khòaⁿ-tio̍h,
hán leh ū lâng bô kah-ì.
sòa--lo̍h-lâi,m̄-bián saⁿ hun-cheng,
i sûi hiàn-chhut goân-hêng.
liâm-mi kā choân-pan chi̍t-pòaⁿ khah-ke ê cha-bó͘ gín-á giú thâu-chang,
liâm-mi kā chheh-pún iā kah kui-thô͘-kha.
kiò i kā tông-o̍h hōe-sit-lé,
i cháu hō͘ lí jiok;
hoah i kā chheh khioh khí-lâi pâi hō͘ chê-chéng,
i kui-khì oⁿ-oⁿ-kiò,
chhiùⁿ he m̄-chiâⁿ siaⁿ-tiāu ê koa hō͘ lí thiaⁿ.
khai-ha̍k kui-lé-pài,
Bûn-cheng ta̍k-ji̍t to tî-tò pòaⁿ tiám-cheng khah-ke,
Siok-chu hó-chhùi mn̄g i goân-in,
i ê tōa lúi ba̍k-chiu tiām-tiām lia̍h Siok-chu khòaⁿ saⁿ bió-cheng,
sòa--lo̍h phak tàm chheh-toh-á-téng ké khùn.
m̄-thang lia̍h-chún i hīⁿ-khang ū khah-su,
piān-nā e-po͘ sì-tiám,
sòaⁿ-o̍h cheng-á-siaⁿ tân,
tân bô saⁿ siaⁿ,
i bô-kóng-bô-tàⁿ sûi cháu kah bô khòaⁿ lâng-iáⁿ.
Siok-chu mn̄g ha̍k-seng,
kám ū lâng chai-iáⁿ Bûn-cheng chhù-lāi ê chêng-hêng?
tit-tio̍h chit khoán hôe-èng:
lāu-su,hit ê loān-cheng-á siáu-siáu,
mài chhap--i--lah!
beh án-chóaⁿ mài chhap--i?
Siok-chu àm-siūⁿ:
lín chia-ê gín-á ē-tàng mài chhap--i,
góa chò lāu-su lâng,
bô hit ê khoân-lī mài chhap--i.
Siok-chu hian-khui ha̍k-che̍k chu-liāu,
siūⁿ-beh khà-tiān-ōe hō͘ Bûn-cheng ê sī-tōa-lâng,
téng-bīn soah bô lâu pòaⁿ ki tiān-ōe-hoan.
hit ji̍t sòaⁿ-o̍h,
só͘-ū ha̍k-seng lī-khui kàu-sek liáu-āu,
i kā Bûn-cheng in tau ê tē-chí chhau tiàm chhiú-chí-phō͘-á.
thiⁿ lo̍h sa̍p-sa̍p-á-hō͘,
Siok-chu tián-khui hit ki hún-âng-sek ê nn̄g chat hō͘-sòaⁿ,
iōng pō͘-lián--ê kiâⁿ-chhut hāu-mn̂g.
i tī hāu-mn̂g-kháu tn̄g-tio̍h thè-tāi-e̍k Chùn-lâm,
Chùn-lâm hó-lé sio-chioh-mn̄g:
"Siok-chu lāu-su,kin-á-ji̍t bô khiâ o͘-tó͘-bái?"
"góa beh khì ha̍k-seng in tau ka-têng hóng-būn."
Siok-chu chhiò-chhiò-á hôe-èng.
kiâⁿ-chhut hāu-mn̂g,
chiàu chhiú-chí-phō͘-á téng-bīn ê tē-chí,
liōng-iok cha̍p-thóng hun-cheng,
Siok-chu tiō chhē-tio̍h Bûn-cheng in tau hit tiâu hāng-á.
hit tiâu hāng-á oan-oan-oat-oat,àm-sàm-àm-sàm,
nn̄g pâi chhù lóng bô chhiau-kòe saⁿ chàn lâu,
khòaⁿ ē chhut--lâi tòa tiàm chia ê chū-hō͘,
tiāⁿ-tio̍h tiong-hā-kai-chân chiàm khah-tōa-bīn.
Siok-chu kiâⁿ kàu chit tiâu hāng-á ê tiong-tōaⁿ tńg-oat,
khòaⁿ-tio̍h chi̍t ūi é-kó͘ é-kó͘,thâu-mn̂g sàm-sàm ê lāu hū-jîn-lâng,
àⁿ-io tī mn̂g-kháu-tiâⁿ leh khoán pháiⁿ-tâng-kū-siah kah phō͘-á-chóa.
chi̍t-ba̍k-nih,
khòaⁿ-tio̍h Bûn-cheng tùi chhù--lí kiâⁿ--chhut-lâi,
i sin-khu-téng ê chè-ho̍k í-keng ōaⁿ-tiāu,
tiām-tiām leh kā lāu hū-jîn-lâng tàu chéng-lí chóa-phoe.
la̍k、bûn-chiong sì
Siok-chu khòaⁿ kah tōa chhùi khui-hāⁿ-hāⁿ,
tùn-teⁿ kúi bió-cheng chiah ta̍h chìn-chêng,
Bûn-cheng tàⁿ-thâu kìⁿ-tio̍h Siok-chu,
sûi oa̍t-thâu kiâⁿ ji̍p chhù--lí.
"A-cheng--á,lí chit ê gín-á sī-án-chóaⁿ?"
"a-sáng,góa sī Bûn-cheng ê lāu-su.lí sī......"
"sī lāu-su--o͘h!
pháiⁿ-sè,góa sī i ê a-má--lah."
lāu hū-jîn-lâng kā Siok-chu tìm-thâu kiâⁿ-lé.
sòa--lo̍h,Bûn-cheng ê a-má chhiáⁿ Siok-chu ji̍p-khì chhù--lí chē.
kiâⁿ ji̍p chhù-lāi,
Siok-chu khòaⁿ-tio̍h lâng kheh-thiaⁿ kan-taⁿ nn̄g chiah kū-àu-kū-chhàu ê chhâ-í-á,
chi̍t tè sì-kak toh-á phòa-sàm-phòa-sàm,
piah-kak chi̍t tha̍h chi̍t tha̍h kū pò-chóa kah chóa-phoe,
Bûn-cheng khû tī hia leh chéng-lí.
"chit ê gín-á,
a̍h bōe-hiáu thîn-tê hō͘ lāu-su lim?"
a-má lia̍h Bûn-cheng khòaⁿ--chi̍t-ē.
"a-má,bô iàu-kín--lah.
siūⁿ-bē-kàu......"
Siok-chu ōe tiâu tī nâ-âu-tì-á.
"siūⁿ-bē-kàu gún tau chiah-nī sàn-chia̍h,tio̍h--bô?"
a-má ná kóng ná ba̍k-kho͘ âng.
Siok-chu khòaⁿ a-má án-ne,
kiâⁿ óa kha-chiah-phiaⁿ kā loah-loah--leh.
sòa--lo̍h,a-má kā Siok-chu kóng Bûn-cheng ê kò͘-sū.
kóng--khí-lâi,
A-cheng chit ê gín-á pháiⁿ-miā--lah!
chhut-sì hīⁿ-khang tiō thiaⁿ bô,
saⁿ hòe ê sî,
lāu-bú chhia-eh kòe-sin,
lāu-pē tī-leh pak-pō͘ chò chho͘-kang,
kú-kú-á tńg-lâi chi̍t chōa,
pàng góa chit ê lāu--ê leh thoa-sái-liân.
góa ū-hòe--ah!
thàn bô chia̍h,
ko͘-put-jî-chiong pháiⁿ-tâng-kū-siah,jī-chóa bóng khioh,
lâi chhiâⁿ-ióng chit ê khó-liân sun.
chit ê khiap-sè sun,
chū sè-hàn tiō hō͘ chèng-lâng khòaⁿ bô ba̍k-tē.
chhù-piⁿ-thâu-bóe ê gín-á lóng bô pòaⁿ ê beh chham i sio-pàng-phōaⁿ.
hoān-sè-á án-ne,
chiah ē piàn kah ná lâi ná ko͘-láu.
láu-su--ah!
chhiáⁿ lí m̄-hó kiàn-koài,
chit ê gín-á tī ha̍k-hāu nā ū tek-chōe ê só͘-chāi,
lāu-sin--ê tiàm chia kā lí hōe-sit-lé.
Siok-chu kiâⁿ-chhut Bûn-cheng in chhù ê sî,
thiⁿ-sek í-keng àm-o͘,
hō͘ chá tō tn̄g tiám.
kiâⁿ kàu ha̍k-hāu chhia-pêⁿ beh khan o͘-tó͘-bái,
hoat-kak hún-âng hō͘-sòaⁿ bē-kì chah--tńg-lâi.
i hoat-tōng o͘-tó͘-bái,
bô siaⁿ ê ba̍k-sái ûn-liâu-á liàn--lo̍h-lâi.
hit mê,beh khùn ê sî,
Siok-chu àm-siūⁿ keh-tńg-ji̍t khí,
i tek-khak ài iōng koh-khah tōa ê nāi-sim tùi-thāi Bûn-cheng.
ū-iáⁿ chi̍t mê kàu thiⁿ-kng.
liang!liang!liang!
loān-cheng-á tân saⁿ siaⁿ,
Siok-chu kín-mé ji̍h tiāu,
i peh khí-lâi chhun-ûn,
tàⁿ-thâu khòaⁿ-tio̍h po̍h-po̍h ê ji̍t-chhiu,
thàu-kòe thang-á un-jiû nǹg--ji̍p-lâi.
It：Sò͘-lī
lī：Seng-oa̍h Tùi-ōe
saⁿ：Bûn-chiong it
èng-kai ài siūⁿ pān-hoat hō͘"su ū-sim".
sì：Bûn-chiong lī
si̍t-chāi sī sú lâng hoân-ló.
Bûn-chiong saⁿ
Tâi-oân chiah ū chin-chiàⁿ ê hó-thiⁿ－bô-lūn chhut-li̍t iah-sī lo̍h-hō͘.
Bûn-chiuⁿ sì
kàu-taⁿ iû-goân chhim-chhim tiâu tī sim-koaⁿ-té.
Sò͘-lī
sòa-lo̍h-lâi khòaⁿ tâi-pak chhī bîn-á-chài lī cha̍p gō͘ hō ê thiⁿ-khì
un-tō͘ lī-cha̍p sì chì lī-cha̍p peh tō͘,lo̍h-hō͘ ki-lu̍t sì-cha̍p pha
lâi-pin saⁿ-pah-cha̍p-la̍k hō chhiáⁿ-lâi cha̍p-káu hō kūi-tâi pān-lí
lóng-chóng chhit-pah la̍k-cha̍p lī kho͘,chāu lí saⁿ-cha̍p peh kho͘
kin-á-li̍t sī peh-goe̍h cha̍p-la̍k,pài-lī
góa ê hō͘-chiàu hō-bé sī chhit sù lī khòng chhit pat lī pat lī
gún-tau ê tiān-ōe hō-bé sī khòng chhit-lī lio̍k khòng kiú sam pat khòng
i-tī it kiú sù it nî chhut-sì
chhiáⁿ pang góa choán hun-ki chhit sù ngó͘ chhit
Seng-oa̍h Tùi-ōe
Kap seⁿ-hūn-lâng kóng-ōe
Kóng khang-khòe
Chho͘-kìⁿ-bīn,góa sìⁿ Khu,miâ hō-chò Iú-tek.Chhiáⁿ chí-kàu.
Góa sió-sìⁿ sèⁿ Gô͘,pē-bú kā góa hō-miâ Súi-kong,
m̄-kò lâng lóng kiò góa Chúi-kng,kán-ná té chúi ê am-kng.
Gô͘--sian-siⁿ chin sim-sek,m̄ chai lán leh chò tó chi̍t tô͘?
Góa leh chò Chhiâⁿ-kek.Siau sió-chiá siāu-kài góa lâi chhōe--lí--ê.
I sī góa kong-si ê hōe-kè.Lín án-chóaⁿ se̍k-sāi--ê?
Góa khah-chá tòa Àm-khiⁿ-á,kah i chò cha̍p-gōa-tang ê lāu-chhù-piⁿ.
Gô͘--sian-siⁿ chit tô͘ chò jōa-kú--ah?Kéng-khì hó--bô?
Khu--sian-siⁿ,kiò góa Chúi-kng tiō hó.
Chò Chhiâⁿ-kek--ê pún-té tō-sī ōaⁿ kang-chîⁿ-á niâ,ū sit-thâu tiō bóng ín.
Góa o̍h-sai-á tō chò che,kàu-taⁿ mā beh saⁿ-cha̍p-gōa-gōa-nî--ah.
Bo̍k-koài Siau sió-chiá o-ló kóng lí kang-hu chin láu,tang-sî-á sī lāu-sian--ê.
Bô,tiō pài-thok--lí,kè-siàu ài sǹg khah nńg--leh.
Bē--lah,kah sī Siau sió-chiá ê thâu-ke,góa chún chò-sìn-iōng--ê.
Āu-pái,koh-ài Khu--sian-siⁿ tàu-sio-pò.
Hó,iah-bô,tiō án-ne.Khòaⁿ ē-tàng khah-kín lâi chò--bē?
Ló͘-la̍t--lí!Lí tô͘ chhut--lâi góa sûi ē-sái tāng-kang.
Bûn-chiuⁿ it
tùi thong-kan tû-chōe-hòa ê gō͘-kái
chok-chiá:Lîm Ka-î
chin chē lâng chi̍t-ē thiaⁿ-tio̍h"thong-kan tû-chōe-hòa"
tiō ē khì-phut-phut,kông-phiaⁿ phiaⁿ,
līn-ûi thê-chhiòng-chiá chin bô tō-tek,
án-ne loeh,
bô-lūn lí ū kiat-hun bô kiat-hun,
beh kah siáⁿ-lâng tàu tiō kah siáⁿ-lâng tàu,
ē chō-sêng siā-hōe ún-tēng ê tōa hûi-ki.
m̄-kò lí kám chai-iáⁿ,
chit-má choân sè-kài kan-taⁿ chhun Islam kok-ka kah Tâi-oân,
kā thong-kan sǹg-chò hoān-chōe niâ.
kám ū-iáⁿ?
kám-kóng choân sè-kài tōa-pō͘-hūn ê kok-ka,
kiat-hun liáu-āu lóng ē-sái kah pa̍t-lâng o͘-pe̍h-lâi?
lia̍h-kông chìn-chêng,
lán seng kā"thong-kan-chōe"ê ì-sù kah tùi"thong-kan tû-chōe-hòa"ê gō͘-kái kóng hō͘ bêng.
thong-kan sī chí kah hoat-tēng phòe-ngó͘ í-gōa ê lâng hoat-seng sèng-hêng-ûi,
lán kóng thau-chia̍h,thó-khè-hiaⁿ,tàu-hóe-kì téng-téng.
"hun-in"ê hāu-le̍k,sī"bîn-hoat"lâi kui-hoān--ê,
kî-si̍t tiō sī khè-iok ê chi̍t chióng,
ûi-hoán hun-in chit ê khè-iok,
tong-liân ài siū ûi-iok ê chhú-hoa̍t,
pí-lūn kóng bîn-sū pôe-siông,tùi-hong ē-tàng sò͘-chhéng lī-hun téng.
iā tiō sī kóng,m̄ sī thau-chia̍h bô tāi-chì,
nā hō͘ lâng lia̍h--tio̍h,èng-kai pôe--ê mā sī ài pôe,
kó͘-chá-lâng iōng"sé-mn̂g-hong"lâi pôe-sióng,
tiō sī chit-lō tō-lí.
lâng nā beh kah lí lî,
leh kóng tiâu-kiāⁿ ê sî-chūn mā khah bô iâⁿ-bīn,
kim-chîⁿ ê sún-sit lia̍h-gōa,gín-á hoān-sè iā ē lī-khui--lí.
m̄-kò"thong-kan-chōe"ê chit ê"chōe",
ì-sù sī ûi-hoán"hêng-hoat",
kah thâi-lâng-pàng-hóe chò chha̍t-thau,
sī iōng kāng chi̍t phō hoat-lu̍t lâi"phòaⁿ-hêng",
sī ài lia̍h-khì koaiⁿ--ê lioh.
lîn-seng hái-hái,bô tú--tio̍h siáⁿ-lâng chai,
kám-chêng,hun-in hō͘ kok-ka iōng hêng-hoat lâi chhap-chhiú,
tùi hiān-tāi bîn-chú kok-ka ê thé-chè lâi kóng,si̍t-chāi siuⁿ hàm.
che m̄ sī tō-tek būn-tê,
sī kok-ka ê hoat-lu̍t tùi lîn-bîn ê kan-sia̍p bô èng-kai hia chhim ê būn-tê.
só͘-í kóng,"thong-kan tû-chōe-hòa",
sī beh kā"thong-kan-chōe"ùi hêng-hoat lāi-té the̍h-tiāu,
iōng"bîn-hoat"lâi pó-chiòng hun-in khè-iok tiō ū kàu-gia̍h.
ū lâng līn-ûi,thong-kan-chōe sī lio̍k-sè lú-sèng chòe-āu ê bú-khì,
ē-tàng pó-chiong lú-sèng ê koân-ek.
lán chim-chiok siūⁿ--chi̍t-ē,
lio̍k-sè té-khòng ê tùi-siòng èng-kai sī kiông-sè-chiá,
m̄-kò si̍t-chè-siōng,siōng chia̍p hoat-seng--ê soah sī"lio̍k lio̍k siong chân",
in-ūi thong-kan-chōe sī"kò-sò͘ nái lūn",
thong-kan ê nn̄g ê lâng ē-tàng pun-khui kò.
bo̍k-chêng tàu-hóe-kì ê lâng pí thó-khè-hiaⁿ ê lâng ke chin chē,
ka-siōng siā-hōe tùi lú-sèng,lâm-sèng ê kî-thāi chha chin tōa bé,
tì-sú chò bó͘--ê tiāⁿ-tiāⁿ sī kan-taⁿ kò"hô͘-lî-chiaⁿ",
bē khì kò ka-kī ê ang-sài,
kiat-kó--leh?thau-chia̍h ê lâng bô tāi-chì,
khó-lêng kāng-khoán sī hō͘ ài-chêng ê phiàn-chú hāi--tio̍h ê lú-sèng,
soah tio̍h-ài hông lia̍h-khì koaiⁿ,
chò bó͘--ê kám ū iâⁿ tio̍h siáⁿ?
"chi̍t kháu khùi"í-gōa,kî-si̍t mā bô.
tong-liân,mā ū lâng līn-ûi,
lîn-seng chāi-sè tiō chhiūⁿ"Hoat-lân-se chúi——chia̍h chi̍t-tiám khì"--mah!
tī chia,bô beh chò lîn-seng tō-lí ê khoán-khǹg,
chú-iàu sī ǹg-bāng khó-lū chàn-sêng iah-sī hoán-tùi"thong-kan tû-chōe-hòa"chìn-chêng,
m̄-thang ū gō͘-kái,
chiah ē-tàng hó-hó-á su-khó kah thó-lūn.
Bûn-chiuⁿ lī
"su"siá sêng-tióng kì-lo̍k
chok-chiá:Lîm Bí-lē
thàn hioh-ká chéng-lí pâng-keng,
hoat-hiān piah-kak koh tún kúi-nā siuⁿ kū-chheh,
hian--leh hian--leh,
soah chhin-chhiūⁿ kiâⁿ li̍p-khì sî-kan ê pōng-khang lāi-té.
góa ài khòaⁿ chheh,
mā chin ài bé chheh,
tī hit ê bu̍t-chit,kim-chîⁿ lóng khiàm-khoat ê nî-tāi,
koh ū-hoat-tō͘ tùi chek-peh a-hiaⁿ hia chiap-siu i khòaⁿ-liáu bô beh koh ti̍h ê"Iù-sai Siàu-liân".
kok-sió sì-nî ê sî,
góa tha̍k Lâu Iông ê"Êng thang sió gí",Khêng Iâu ê"Thang-gōa";
kok-tiong ê sî tha̍k Ông Siōng-gī ê"Iá hún-chiáu ê hông-hun","Iá-pek-ha̍p ê chhun-thiⁿ","Hong-iá lâu choân";
tán kàu ko-tiong lī-iōng pòaⁿ kang pòaⁿ tha̍k ê siu-li̍p,
koh khì bé Koán-koán ê si-chi̍p"phò-chhùi ê bīn",
A-tô͘ ê sòaⁿ-bûn"Cheng-siaⁿ lī-cha̍p-it hiáng",
Tiō Lêng ê"khí-hong ê sî-hāu",
Sió-iá ê"ióng chi seng".
ūi-tio̍h beh séng-chîⁿ,
tòe lâng khì kū-chheh-tiàm chhōe pó,
kèng-liân hō͘ góa chhōe-tio̍h kui phō ê"Hi-khu-khó-khek thui-lí sió-soat",
tō sī án-ne góa tong-liân chiong kū-chheh-tiàm tòng-chò"pó soaⁿ",
êng-êng tō khì hia chhōe pó.
kiat-hun liáu,
kui-ji̍t bô-êng khoán saⁿ-tǹg,kò͘ gín-á,
kin-pún tō bô sî-kan se̍h chheh-tiàm,
chit ê sî-chūn góa kái-iōng iû-kò͘ ê hong-sek ti̍t-chiap hiòng chhut-pán siā bé chheh,
m̄-nā ē-sái hiáng-siū hōe-oân kè iū-koh ē-sái bé-tio̍h sio̍k,tōa óaⁿ koh boán kîⁿ ê"hoan-thâu-chheh".
chit ê sî-chūn Liāu Hui-eng ê siá-si̍t siáu-soat,Ài-a ê sòaⁿ-bûn,
Hēng-lîm-chú ê lē-chì sió-phín,Iûⁿ Sió-hûn sòaⁿ-bûn chok-phín,
Lîm Chheng-hiân ê phô͘-thê hē-lia̍t,Ún-tē ê si…
lóng tī góa siu-chi̍p ê chheh-toaⁿ lāi-té.
sió-tī beh kiat-hun ê sî,
góa chiong khǹg tī āu-thâu ê chheh lóng kā poaⁿ--tńg-lâi,
chit-siaⁿ chin-chiàⁿ sī hō͘ chheh teh kah kiōng-beh bē chhoán-khùi,
put-tek-í chí-hó chiong kū-chheh lēng gōa-iōng chóa-siuⁿ-á té--khí-lâi.
kiâⁿ-ji̍p bú-gí kàu-ha̍k ê káng-tâi mā beh cha̍p tang--ah,
ē-hiáu sú-iōng Tâi-gí-bûn siá-chok liáu-āu,
góa ê chheh-kè-á mā ke chin chē Tâi-gí-bûn chheh,
beh bé chia-ê chheh tek-khak tio̍h-ài khì"Phoaⁿ tōa--ê"kah Chēng-tek só͘ khui ê"Hú-siâⁿ kū-chheh-tiàm"chiah ū-thang bé;
bô tiō sī chham-ka bûn-hòa-iâⁿ,
tī chhut-pán-siā ê tàⁿ-á-ūi chhiau-chhōe kah-ì ê chok-ka chok-phín,
chhin-chhiūⁿ Chheng-bûn ê"sat-ba̍k-á ê chu-bī",Tōa-ka-la̍h ê"tò-tńg",
Bêng-lîn lāu-su ê"A-chhûn","lō͘-chhiū-ē ê tō͘-pé-á",
"cháu-chhōe liû-lōng ê kì-tî"...,
góa siōng ài--ê sī Tân Lûi ê té-phiⁿ siáu-soat
"bô-chêng ê siâⁿ-chhī","a-chhun bô chōe","Kui-lîn a-má".
tùi chia-ê sian-pòe chok-phín lāi-té
ē-sái tit-tio̍h chiok chē siá-chok ê ki-khá kah toan-tiah,ngá-khì ê Tâi-gú.
tùi m̄ chai iu-chhiû chu-bī ê chheng-chhun siàu-liân-sî kiâⁿ-li̍p ì hèng hong hoat ê chheng-liân kî,
chheh it-ti̍t sī góa ê hó-pêng-iú.
chit-má chìn-li̍p tiong-liân--ah,
tùi i ê kám-chêng iu-goân bô kái-piàn,
m̄-nā sī in-ūi i chah hō͘ góa tì-sek,
mā in-ūi in it-ti̍t teh"su"siá góa ê sêng-tióng kì-lo̍k.
Bûn-chiong saⁿ
sióng súi ê hoe-hn̂g
chok-chiá:Khu Úi-him
m̄ chai ùi tang-sî khai-sí,
Tâi-oân chi̍t-sì-kè lóng teh sî-kiâⁿ"hoe-hái"──chhōe chi̍t phiàn khàng-tē,
chèng cha̍p-sek-hoe,
hoe khui ê sî-cheh nā kàu,
iā iām-sek iā kó͘-chui,
iā kiau-thâu iā chhùi-chheⁿ,
phong-phài lāu-lia̍t ê kéng-tì siâⁿ-lâi chhah-chhah-chhah ê koan-kong-kheh,
ta̍k ê lâng tī hoe tōa khui ê lè-táu--ni̍h mā tòe teh sim-hoe-khui,
sńg kah hoaⁿ-hí,
o-ló kah tak-chi̍h.
hoe it-tēng sī ài khui ū ām koh sek-chúi to-goân chiah ē súi,
nā-sī lāi-té kan-taⁿ chi̍t khoán hoe,chi̍t khoán sek-chúi:
âng kui phiàn sī hoeh-sai-sai chin ke̍h-ba̍k,
n̂g kui phiàn hō͘ lâng thâu-khak hîn,
chí kui phiàn chau-that lâng sim-chêng khí-ùi-kôaⁿ.
án-ne,kám ū lâng ài khì?
gí-giân ha̍k-ka kā lán-lâng ê gí-giân,bûn-hòa pí-phēng chò chi̍t ê hoe-hn̂g:
gí-im sī hoe ê phín-chióng,
bûn-hòa oa̍h-le̍k sī hoe ê sek-chúi.
gí-giân ài to im,
bûn-hòa chiah ē chhiong-sēng.
gí-giân ha̍k-chiá Ken Hale bat kóng--kòe:
"gí-giân nā sit--khì,
tiō bē-su tī Luh-bò phok-bu̍t-koán tìm chà-tôaⁿ:
sit-khì gí-giân tiō sī sit-khì hia-ê bûn-hòa,tì-sek kap gē-su̍t-phín."
bô kāng ê gí-giân m̄-nā sī bô kâng-khoán ê siaⁿ-im,
in sī tùi chit ê ú-tiū,sè-kài bô kâng-khoán ê khòaⁿ-hoat,
tùi sèⁿ-miā bô kâng-khoán ê su-khó;
só͘-tì,
kóng pah-iūⁿ ōe-gí ê siā-hōe,
chū-liân ē ū pah-iūⁿ ê tì-sek kap chhòng-ì.
nā ū pûi chúi pûi thô͘,
gí-giân chéng-chí tiāⁿ-tio̍h ē khui-chhut bûn-hòa ê hoe-lúi.
chi̍t hāng gí-giân tiō sī chi̍t hāng pó,
gí-giân nā sit bô--khì,
chit hāng pó tiō phah-ka-lau̍h--khì;
koh,siōng khióng-pò͘--ê sī,
lán-lâng chhiâng-chāi iáu m̄ chai-iáⁿ phah-ka-lau̍h--ê sī siáⁿ-mih-khoán iàu-kín ê pó-pòe,
tán-kàu mé-chhéⁿ,
gí-giân í-keng sí--khì,pó-pòe í-keng sit--khì,
chhun hit-lō phòa ki sòaⁿ kut kiam bah-koaⁿ bah-kak,phak tī bûn-hiàn--ni̍h--ê,
chhāi tī phok-bu̍t-koán lāi-té hō͘ lâng siàu-liām kap gián-kiù.
lán Tâi-oân chū-pún tiō sī chi̍t ê"gí-giân hoe-hn̂g",
ū Ho̍k-mó͘-sàn,Kheh-gí kap Tâi-gí.
Ho̍k-mó͘-sàn sī ū siōng-kài chē piàn-hòa ê Tâi-oân gí-giân,
iā sī Tâi-oân te̍k-pia̍t tin-kùi ê chu-sán.
chit-má ta̍k ê lâng phó͘-phó͘-á lóng chai-iáⁿ Ho̍k-mó͘-sàn sī Lâm-tó gí-giân ê chi̍t khoán.
nn̄g-chheng-khòng-gō͘ nî ê sî,
ha̍k-chiá thóng-kè,thong sè-kài ê Lâm-tó gí-giân chha-put-to ū chi̍t-chheng-nn̄g-pah chióng,
chiàm kui-ê lîn-lūi gí-giân ê gō͘ hun chi it.
chia-ê gí-giân nā koh hun khah iù--leh,
in pau-hâm cha̍p tōa lūi,
kî-tiong káu tōa lūi kan-taⁿ tī Tâi-oân-tó chiah ū,
chhun--ê hit lūi,sio̍k tī Má-lâi-pho͘-lī-nē,
tòa tī Âng-thâu-sū ê Tao cho̍k,
kóng ê ōe tiō sī sio̍k tī chit lūi kap Tâi-oân-tó bô kâng-khoán ê Lâm-tó-gí.
in-ūi tī Tâi-oân chit tah ê Ho̍k-mó͘-sàn siōng ū to-iūⁿ-sèng,
lán ê goân-chū-bîn gí-giân mā sī choân lîn-lūi ê tiōng-iàu tin-pó!
kòe-khì ê le̍k-sú lāi-té ū chin chē Ho̍k-mó͘-sàn lóng bô--khì--ah,
Hô-lân sî-tāi ū Siraya kap Favorlang ê bûn-hiàn,
Ji̍t-pún sî-tāi ū Basay ê kì-lo̍k lâu--lo̍h-lâi;
chit kóa bûn-hiàn káⁿ-sī in ê bōng-chì-bêng?
taⁿ,iáu-ū chin chē Ho̍k-mó͘-sàn tī lán ê tó-sū--ni̍h teh oa̍h-thiàu-thiàu,
mā iáu-ū Kheh-gí kap Tâi-gí.
Tâi-oân pún-chiâⁿ tiō sī chi̍t ê gí-giân hoe-hn̂g,
ōe-gí to im,bûn-hòa heng-ōng.
lán ài ū kak-chhat,
m̄-thang hō͘ le̍k-sú ê pi-kio̍k koh-chài hoat-seng.
ài hō͘ Tâi-oân chiâⁿ-chò chi̍t ê siōng súi ê gí-giân hoe-hn̂g,
nā-sī kan-taⁿ chhun Hôa-gí ê hoe teh khui,
kui phiàn pháiⁿ-khòaⁿ koh ko͘-tâ,
tiō oh bán-hôe--ah!
Bûn-chiong sì
chè-hiàn,chè siáⁿ-lâng ê hiàn-hoat?
chok-chiá:Tiuⁿ Ho̍k-chū
chòe-kīn hêng-chèng īⁿ-tiúⁿ Lōa Chheng-tek koh thê-khí"chhian to"ê būn-tê.
chin hó!
ū teh thó-lūn tiō ū khó-lêng si̍t-hiān.
hi-bāng chá-li̍t oân-sêng Lōa īⁿ-tiúⁿ kóng ê"pak keng-chè,tiong hêng-chèng,lâm chèng-tī",
pêng-kun hoat-tián Tâi-oân kok tē-khu.
m̄-kú góa iáu-sī tòng-bē-tiâu beh thê-chhut kúi ê gí-sû koan-liām khe-khó.
ta̍k-put-sî lóng ē thiaⁿ-tio̍h"chè sin hiàn","chhian to","thè-chhut liân-ha̍p-kok","choân-séng"...
chit khoán miâ-sû,
hō͘ góa chin siūⁿ bē-hiáu:Tâi-oân-lâng tùi gí-sû ê koan-liām ná ē lóng bē cheng-bi̍t?
beh"chè sin hiàn"ê chiân-thê tiāⁿ-tio̍h sī í-keng ū hiàn-hoat,
tiō sī"kū"hiàn-hoat.
khó-lêng sī bô hó-iōng,
chiah tio̍h koh chè-tēng"sin"hiàn-hoat.
chhiáⁿ-mn̄g:Tâi-oân tiang-sî ū"kū"hiàn-hoat?
hiān-hiān to bô--mah.
ū"Tiong-hôa-bîn-kok hiàn-hoat"bô m̄-tio̍h,
m̄-kú tiō sī bô"Tâi-oân hiàn-hoat"--ah!
só͘-pái lán èng-kai kóng"chè-tēng Tâi-oân hiàn-hoat",
á-sī"chè-hiàn",
m̄ sī chè-tēng Tâi-oân"sin"hiàn-hoat.
kāng-khoán ê tō-lí,
thè-chhut liân-ha̍p-kok?
sī Tâi-oân á-sī Tiong-hôa-bîn-kok?
Tâi-oân m̄ bat"ka-li̍p"liân-ha̍p-kok,
tong-liân bô khó-lêng"thè-chhut"liân-ha̍p-kok.
koh-chài kóng,
"Tiong-hôa-bîn-kok"kàu-taⁿ iáu chhut-hiān tī liân-ha̍p-kok hiàn-chiong tē-jī-cha̍p-saⁿ tiâu,
ná ū thè-chhut liân-ha̍p-kok?
liân-ha̍p-kok lī-chhit-ngó͘-pat koat-gī bûn chú-iàu sī koat-tēng"siáⁿ-lâng"thang tāi-piáu"Tiong-kok"chhut-se̍k liân-ha̍p-kok,
sī Chiúⁿ Tiong-chèng chū-té phài-khì tī liân-ha̍p-kok ê tāi-piáu hō͘ kok-chè siā-hōe"kóaⁿ-chhut"liân-ha̍p-kok,
kap Tâi-oân kin-pún bô-siáⁿ-mih tī-tāi.
Chit-má Tâi-oân hêng-chèng khu-he̍k í-keng ū la̍k to,
tiō sī īⁿ-hat-chhī Tâi-pak-chhī,Sin-pak-chhī,Thô-hn̂g-chhī,Tâi-tiong-chhī,Tâi-lâm-chhī kap Ko-hiông-chhī.
la̍k to bô koh sio̍k"Tâi-oân-séng"koán-hat,
lán tio̍h bô èng-kai khui-chhùi ha̍p-chhùi koh kè-sio̍k kóng"Tâi-oân-séng","choân-séng".
ná-sī kóng bó͘ chi̍t hāng siong-phín"choân-séng"lóng ū teh bē,
án-ne m̄-tio̍h téng-bīn ê la̍k to lóng bô khó-lêng bé--tio̍h?
èng-kai kóng"choân-kok"á-sī"choân Tâi-oân"chiah tio̍h.
Koh ū,
Tiong-kok Kok-bîn-tóng siōng ài mē--lâng ê"ōe-bú"tiō sī"khì Tiong-kok-hòa".
chiàu Kok-bîn-tóng ê lô-chi̍p,
"khì Tiong-kok-hòa"ê khai-san-chó͘ èng-kai sī"Tiong-hôa Jîn-bîn Kiōng-hô-kok"chiah tio̍h.
in-ūi"Tiong-hôa Jîn-bîn Kiōng-hô-kok"bô chhái-iōng Tiong-hôa-bîn-kok chè-tēng ê chù-im hû-hō,
koh hòng-khì Tiong-kok thoân-thóng ê hàn-jī,kái-iōng kán-thé hàn-lī.
Che,choa̍t-tùi sī pah hun chi pah ê"khì Tiong-kok-hòa"!
Sò͘-jī
sòa-lo̍h-lâi khòaⁿ sin-pak-chhī bîn-á-chài jī-cha̍p hō ê thiⁿ-khì
un-tō͘ cha̍p-káu chì jī-cha̍p-saⁿ tō͘,lo̍h-hō͘ ki-lu̍t saⁿ-cha̍p%
lâi-pin chhit-pah-la̍k-cha̍p-jī hō chhiáⁿ-lâi cha̍p-gō͘ hō kūi-tâi pān-lí
lóng-chóng nn̄g pah peh cha̍p it kho͘,chāu lí cha̍p káu kho͘
kin-á-ji̍t sī káu-goe̍h jī-sì,pài-jī
góa ê hō͘-chiàu hō-bé sī sù ngó͘ jī sam kiú khòng lio̍k jī sù
gún-tau ê tiān-ōe hō-bé sī khòng ngó͘ kiú sam ngó͘ sù chhit sam kiú
i-tī it kiú sù khòng nî chhut-sì
chhiáⁿ thè góa choán hun-ki chhit jī sù it
jī Seng-oa̍h Tùi-ōe
"Gû-leng-ka-pi"sī iōng siáⁿ khoán ka-pi-tāu-á?
Ka-pi tê-tiàm ê tùi-ōe
Hia ū ūi,lán seng chē--leh,chiah koh khì chù-bûn.
Teng--ko,soán-hāng ū-kàu chē--lah,soah m̄-chai beh lim siáⁿ neh.
Che ka-pi tāu-á koh ū kóe-chí-phang,chin-kó-phang,o͘-thn̂g,hoe-phang,ná-ē chiah iù-lō͘!
A̍h-tio̍h kóng,tong-liân sī chhōa lí lâi phú-lo͘h--ê.
Lim ko͘ chi̍t chióng ka-pi-tāu-á chhiong--chhut-lâi-ê
chiah ū thang kám-siū i te̍k-sû ê chu-bī!
Góa chòe-kīn kah hèng chit-chióng hang khah té--ê,phian sng ê tāu-á,
m̄-koh ù i ê kóe-chí-phang mā ē khah bêng-hián,
lim--khí-lâi hong-hù koh ū chân-chhù.
Kin-á góa siūⁿ beh lâi chhì chit ki...
O͘h!"Thâu--á sī ba̍k-ni-hoe-phang,bóe--á ū lê-bóng-bī",
kám-kak chin hiáng-siū neh,bo̍k-koài tan-phín--ê kùi-sam-sam.
Án-ne nā gû-leng-ka-pi sī siáⁿ-mih tāu-á ah?
Chit chióng Espresso chham gû-leng--ê,
thong-siông sī bô kâng ê tāu-á lām chò-hóe--ê,
chú-iàu sī kháu-bī kah gû-leng siùⁿ-kap ài tàu-tah,
ta̍k keng ū ta̍k keng ê pí-lē,in ū mê-kak tī--leh--lah!
saⁿ Bûn-chiong it
sòa kó͘,soah-kó͘
chok-chiá:Khu Bûn-sek
thâu chi̍t phiⁿ khí-kó͘ ê bûn-chiuⁿ to̍h chhiau-kòe peh-pah jī,
chhân-chhân kā i chhé-pái,
m̄-koh ōe bô kóng-oân,
sim-lāi gāi-gio̍h,
ah to he-ku bē lún tit sàu--lah.
bô-hoat-tō͘,kó͘-pèⁿ to̍h koh kā sòa--lo̍h-khì,
kiò-chò sòa kó͘.
m̄-koh,chóng tio̍h tī chit phiⁿ kóng-oân,
chiah bē kò͘-lâng-oàn,
sǹg-sī soah-kó͘,
só͘-í chit phiⁿ bûn-chiuⁿ to̍h sī kā kó͘ kóng sòa--lo̍h-khì,
kóng kàu soah-kó͘ ûi-chí,
chiah ū"sòa kó͘,soah-kó͘"chit khoán kî-koài ê piau-tê.
tē-sì chióng kó͘ tio̍h sī chheⁿ-mê-á tōa-kó͘.
gō͘-cha̍p nî chêng,lán-lâng nā chhut-soaⁿ,
tio̍h sī koaⁿ-chhâ chò thâu-chêng,
sòa--lo̍h-lâi sī chi̍t-tīn ê chheⁿ-mê-á tōa-kó͘,
koh-lâi chiah-sī kúi-nā tīn ê pâi-chí,lô-kó͘-tīn,lâm-koán,pak-koán téng.
chheⁿ-mê-á tōa-kó͘ tio̍h sī chi̍t-tīn chheⁿ-mê--ê,
thoa chi̍t lia̍p tōa-kó͘,
kòng kah bô-lám-bô-le,m̄-chiâⁿ siaⁿ-soeh,
sī-án-chóaⁿ ē-tàng pâi tī tē-jī khám--neh?
goân-lâi lán Tâi-oân-lâng ū chi̍t chióng kóng-hoat,
chheⁿ-mê tī iông-kan bô khòaⁿ--kìⁿ,
m̄-koh tī im-kan in sī ba̍k-chiu kim,
só͘-í ài in lâi chhōa-lō͘.
chit ê hong-sio̍k,chiàu góa ê chhat-lí,
sī tī lâng kòe-sin sî,
hó-sim chò chi̍t ê siān-sū,
kā chheⁿ-mê cho͘ chi̍t ê tōa-kó͘-tūi,
án-ne hō͘ in ū chi̍t hāng thâu-lō͘,
ke-kiám thàn chi̍t-kóa gōa-lō͘-á,
che tio̍h sī kó͘-ì siān-liông ê Tâi-oân-lâng--lah.
tē-gō͘ chióng sī tōa tek-kóng chò--ê,
chi̍t thâu lâu tek-ba̍k,chi̍t thâu peⁿ gû-phôe,
phah gû-phôe chit pêng tio̍h ū phōng-phōng ia̍h-sī phiāng-phiāng ê siaⁿ-im.
nn̄g thâu kiat soh-á tiàu tī ām-kún.
nā-sī cháu-kang-ô͘ ê kòa--leh,tio̍h sī thong-kó͘,
nā-sī khit-chia̍h kòa--leh,tio̍h sī piàng-kó͘,
che sī"kāng-khoán bô kâng sai-hū",
khit-chia̍h m̄ sī hó-miâ,
piàng-kó͘ mā m̄ sī hó-siaⁿ,
choa̍t-tùi m̄-thang hut m̄-tio̍h--khì.
gō͘ chióng kó͘ kóng-soah,
ōaⁿ-lâi kóng ùi kó͘ seⁿ chhut-lâi ê chi̍t-kóa lán ê ōe.
thâu chi̍t kù,"kó͘ tī lāi,siaⁿ tī gōa",
tio̍h sī kóng lán lâng m̄-koán chò siáⁿ-mih hó-pháiⁿ tāi-chì,
lóng ē thoân--chhut-khì,
kah chit kù sio óa-ì--ê ū:
"chò kóe bē am-tit lâng ê chhùi",
"ah-nn̄g khah ba̍t mā ū phāng".
koh ū chi̍t kù sī"kó͘ chò kó͘ phah,siau chò siau pûn",
siau kah kó͘ sī hán-tit tàu-tīn--ê,
só͘-í chit kù ōe sī kóng
mā ē-sái kóng"sûi lâng thó bí,sûi lâng lo̍h-tiáⁿ",
"ku chò ku thó-chia̍h,hāu chò hāu peh-piah".
lô kah kó͘ sī tiāⁿ-tiāⁿ liân leh kóng,
m̄-chiah ū lô-kó͘-tīn,lô-kó͘-pan,lô-kó͘-tiám téng chit khoán lán ê gí-sû,
ē-sái kóng sī"khò͘-tòa kat siong-liân".
m̄-koh lô kah kó͘ sī bô-kâng siaⁿ,
lán nā kóng"lâng chêng chi̍t bīn lô,lâng āu chi̍t bīn kó͘",
tio̍h sī kóng ū lâng"chhùi bô thàn sim-koaⁿ",
bīn-thâu-chêng sī kóng kah hó lô hó kó͘,
kha-chhng-āu soah sī pháiⁿ-sim àng-tō͘.
peh-pah jī kàu--ah,
iā sī góa soah-kó͘ ê sî-chūn.
m̄-koh,góa iah-sī hó-sim hōng-khǹg,
lán tī siā-hōe kiâⁿ-ta̍h,
liu-liu-chhiu-chhiu,chia̍h nn̄g lúi ba̍k-chiu,
lán ài ē-hiáu hun-hiáu phiāng-kó͘ kah thong-kó͘,tâng-lô kap phôe-kó͘.
sì Bûn-chiong jī
"kek-bēng chìn-hêng-sek"khòaⁿ āu sim-tek
chok-chiá:Tân Lī-bûn
Sú bêng…?
chi̍t ê góa oân-choân m̄ bat thiaⁿ--kòe ê lâng,
Jī-jī-pat chêng chi̍t kang lāu-su iok góa khì khòaⁿ Sú bêng ê kì-lo̍k-phìⁿ─"kek-bēng chìn-hêng-sek",
sui-bóng m̄ bat chit ê lâng mā m̄ chai i teh ián siáⁿ-mi̍h,
put-kò chi̍t ê lâng ê it-seng ū châi-tiāu hō͘ lâng phah-chò kì-lo̍k-phìⁿ,
che sī chin bô kán-tan ê tāi-chì,
góa chin kî-thāi chit chhut tiān-iáⁿ chhōa góa khì se̍k-sāi chit ê lâng―Sú bêng.
ū bat tī chi̍t pún chheh khòaⁿ-tio̍h chi̍t tōaⁿ ōe,
téng-thâu kóng chi̍t ê lâng m̄-bián ta̍k-hāng lóng gâu,
chi̍t-sì-lâng kan-taⁿ kā chi̍t hâng tāi-chì chò hō͘ hó,
iah-sī chù-sîn tī chi̍t ê sìn-liām,
án-ne mā sī chi̍t chióng sêng-kong.
kin-á-ji̍t góa tī"kek-bēng chìn-hêng-sek"chit chhut kì-lo̍k-phìⁿ koh chi̍t pái ìn-chèng chit kù ōe,
tòe tiān-iáⁿ hòng-sàng,
hō͘ góa khòaⁿ-tio̍h Sú bêng chū siàu-liân kàu lāu chi̍t-sì-lâng bô kái-piàn ê Tâi-oân cheng-sîn,
put-koán án-chóaⁿ tio̍h sī beh ūi ka-kī ê kek-bēng lí-sióng phah-piàⁿ,
i it-seng khí-lo̍h bē-su chhiau-kip hong-thai ê hong-éng,
put-sî hō͘ i keng-le̍k kiú-sú-it-seng,
tiāⁿ-tiāⁿ chha chi̍t-tiám-á liân miā to bô--khì,
tān-sī i bô teh kiaⁿ,
chi-chhî i it-ti̍t kiâⁿ koh bô hòng-khì ê le̍k-liōng sī chi̍t ê sìn-liām,
sī chi̍t ê sú-bēng─｢kek-bēng｣.
só͘-í m̄-koán i tú-tio̍h siáⁿ-mih khùn-lân,
i lóng ū-hoat-tō͘ kòe-koan,
chhiong-chhut chi̍t tiâu siⁿ-lō͘.
Chit chi̍t chhut tiān-iáⁿ hō͘ góa lēng-gōa chi̍t ê séng-su tio̍h sī,
lán chho͘-chhián jīn-ûi ê"kin",
chin ū-khó-lêng sī góa sèⁿ siáⁿ-mi̍h,
góa ū chi̍t keng sio̍k-î ka-kī ê chhù,
góa sī tó chi̍t kok ê lâng iah-sī tó chi̍t ê cho̍k-kûn,
chóng--sī che lóng sī gōa-chāi khòaⁿ ē tio̍h ê iú-hêng--ê,
bû-hêng ê"kin"sī chi̍t ê kian-tēng ê sìn-liām,sī he̍k-sim su-sióng,
sui-bóng khòaⁿ bē tio̍h khiok-sī chin kian-kò͘,
chit ê kian-kò͘ chhin-chhiūⁿ bān-lí-tn̂g-siâⁿ kāng-khoán,
sò͘ chheng nî lâi keng-le̍k it-chhè khó-giām iu-goân bô sún-hāi,
hó-hó khiā tī hia.
m̄-koán ū lōa kan-lân,
bû-hêng ê"kin"chiah sī chi-chhî lán chin-chiàⁿ kiâⁿ--lo̍h-khì ê le̍k-liōng.
Tī chit chhut kì-lo̍k-phìⁿ lāi-té góa khòaⁿ-tio̍h bû-hêng ê"kin",
chi-chhî Sú bêng kian-tēng kek-bēng chi lō͘,
hō͘ góa ū kóng bē chhut ê kám-tōng,
sui-bóng kin-tòe i ê lâng kóng i it-seng tōa-pō͘-hūn só͘ chò ê tāi-chì lóng sit-pāi khah chē,
tān-sī tī góa ê gán-tiong Sú bêng sī chi̍t ê pêng-hoân-tiong chiâⁿ bô pêng-hoân ê lâng,
i ê sèⁿ-miā-la̍t kah kian-tēng ê ì-chì,
m̄-sī phó͘-thong-lâng chò ē kàu--ê,
chit chióng chiong kî it-seng lóng ūi kāng chi̍t ê sìn-liām teh ló͘-le̍k phah-piàⁿ,
sí lóng beh sí tī chiàn-tiûⁿ-siōng ê jia̍t-chêng,
góa siūⁿ sī bô lâng pí i khah sêng-kong.
Sú bêng ê kek-bēng jîn-seng mā sī ta̍k-ke jîn-seng ê sok-iáⁿ,
chū sè-hàn kàu tōa-hàn tiāⁿ-tiāⁿ thiaⁿ-tio̍h chi̍t kù ōe:
"thiⁿ bô choa̍t jîn chi lō͘."
Lán nā ū sìn-liām m̄ kiaⁿ chia̍h-khó͘ koh khéng phah-piàⁿ,
thiⁿ-kong-peh--á lóng ū teh khòaⁿ,
kòe-têng chí-sī i hō͘ lán ê bôa-liān,
m̄-bián hoân-ló pe̍h-liáu-kang,
kín-thsua̍h-bān i ē sù hō͘ lán kam-tiⁿ ê bi̍t-thn̂g.
Sú bêng kek-bēng ê jîn-seng,hō͘ góa chin tōa ê khé-sī,
góa siong-sìn chit ê bû-hêng ê le̍k-liōng ē tòa-lâi kó͘-lē,
pang-chān tī bô kâng léng-he̍k teh phah-piàⁿ ê lâng,
hō͘ in ū kiâⁿ--lo̍h-khì ê le̍k-liōng.
gō͘ Bûn-chiong saⁿ
tin-sioh pêng-iú-chêng
chok-chiá:Iûⁿ Chín-jū
Ông tōa-ko kah Lí tōa-ko lóng chhit-cha̍p-gōa--ah,
nn̄g ê lâng se̍k-sāi,kau-pôe siōng chió mā ū it,jī-cha̍p tang,
tiāⁿ-tiāⁿ chòe-tīn peh-soaⁿ,phàu-tê khai-káng,
mā bat tâng-chê chhut-khì chhit-thô.
kám-chêng hó ê sî-chūn,
nn̄g ê lâng koh bē-su sai-kong-á-siūⁿ-poe--leh,
put-sî liâm-tiâu-tiâu,
chi̍t lé-pài kìⁿ-bīn liān-sian siōng chió mā ū nn̄g,saⁿ páiⁿ.
sio̍k-gí kóng:"hiaⁿ-tī-á sī sian-thian ê pêng-iú,hó-pêng-iú sī hiō-thian ê hiaⁿ-tī."
Ông tōa-ko kah Lí tōa-ko tāi-kài tio̍h sī hō͘ lâng him-siān ê,hiō-thian ê hiaⁿ-tī lah!
In nn̄g lâng pó-kùi ê iú-chêng,
siū-tio̍h ta̍k-ke sêng-sim ê chiok-hok,
siūⁿ-kóng nî-kí lú lâi lú tōa,
ū tah-sim ê lāu pêng-iú thang chò-hóe,
sī siōng-kài hēng-hok--ê!
siūⁿ bē kàu ū chi̍t pái ūi-tio̍h chi̍t kiāⁿ chin sè hāng ê tāi-chì ín-khí gō͘-hōe,
in nn̄g ê lâng soah chi̍t lâng kiâⁿ chi̍t lō͘--ah.
kho͘-á-lāi ê pêng-iú lóng chin hòⁿ-kî,
tàu-té sī hoat-seng siáⁿ tāi-chì,
ná ē hō͘ it,jī-cha̍p tang ê pêng-iú-chêng piàn-chit?
mn̄g Lí tōa-ko,i m̄ kóng;
mn̄g Ông tōa-ko,i kāng-khoán m̄ kóng.
he tio̍h kî--lo͘h!
A-goân--á m̄ sí-sim,
iōng-chīn pō͘-sò͘ beh mn̄g-chhut chi̍t ê goân-in,
bóe--á chóng-sǹg hō͘ i thàm-thiaⁿ chhut chi̍t-tiám-á phīⁿ-ba̍k-chhùi,
goân-lâi sī ū chi̍t hôe chèng-lâng khai-káng ê sî,
kóng-tio̍h bó͘ chi̍t nî ê hong-thai,
Lí tōa-ko in sió-tī ê kang-tiûⁿ sún-sit chhám-tāng,
ke-hóe khì-liáu-liáu,
Ông tōa-ko chai-iáⁿ liáu-āu hui-siông koan-sim,
tio̍h tùi-chhùi kā Lí tōa-ko kóng:
"án-ne āu-pái seng-oa̍h beh án-chóaⁿ?
lín sió-tī m̄ tio̍h ōaⁿ khì chò-kang?khì hŏng chhiàⁿ?"
siūⁿ bē kàu chit kù ōe khì chha̍k-tio̍h Lí tōa-ko ê sim-chô,
i jīn-ûi Ông tōa-ko ba̍k-thâu koân,
khòaⁿ in sió-tī chin soe-siâu,
chiah ē thiau-kang iōng ōe lâi leh kā khau-sé!
ōe thoân kàu Ông tōa-ko ê hīⁿ-khang-lāi,
Ông tōa-ko chai-iáⁿ ka-kī sit-giân--ah,
kám-kak chiâⁿ pháiⁿ-sè,
to̍h lī-iōng ki-hōe chhin-chū kā lí tōa-ko hōe-sit-lé,
piáu-sī kóng ka-kī sim ti̍t,chhùi kín,
m̄-koh choa̍t-tùi bô khòaⁿ lâng bô khí ê ì-sù!
Ông tōa-ko it-chài sêng-khún tō-khiam,
put-lî-kò Lí tōa-ko kin-pún thiaⁿ bē ji̍p-ní.
chū hit-chūn khí,
Lí tōa-ko tio̍h kah Ông tōa-ko"phah-chhe-á",
hō͘-siong bô koh lâi-khì--ah.
tī piⁿ-á tàu khǹg ê pêng-iú lóng kám-kak chiok bô-chhái.
ta̍k-ke lóng ū kāng-khoán ê thé-hōe:
sio-chiú sī khǹg lú kú lú phang,
pêng-iú sī kau lú kú lú sio chai-iáⁿ sèng-chêng,
mā lú ta̍t-tit tin-sioh!
lán Tâi-oân ū chi̍t kù sio̍k-gí kóng:
"chai sèng hó tông-ki",
sûn-chin ê iú-chêng siōng pó-kùi,
tio̍h-ài hó-hó-á pó-sioh,
hō͘-siong pau-iông,hō͘-siong liōng-kái,
chhian-bān m̄-thang in-ūi tùi-hong bô-sè-jī kóng tó chi̍t kù ōe bô tèng-thiaⁿ,
to̍h lia̍h ōe chún ōe,
sīm-chì siūⁿ-khì,khioh-hūn,
án-ne tio̍h siuⁿ bô tì-hūi--lo͘h!
la̍k Bûn-chiong sì
kiâⁿ nâ-sek kong-lō͘ khì Ô-á-liâu sńg chi̍t-kang
chok-chiá:Khu Phek-hôa
Hit ji̍t chham-ka ha̍k-hāu chì-kang thoân ê oa̍h-tāng,
peh-cha̍p ê lâng tàu-tīn chē-chûn chhut-hoat,
beh khì Ô-á-liâu hî-káng chhit-thô,
thé-giām hái-lio̍k chi̍t-ji̍t iû ê hêng-têng.
goán beh chē koan-kong chûn kiâⁿ nâ-sek kong-lō͘ kòe--khì,
ùi keng-chio bé-thâu chhut-hoat,
iân-lō͘ keng-kòe Ko-hiông tē-it káng-kháu,Se-á-oân,Tiong-san Tāi-ha̍k,Tá-káu léng-sū-koán,
chìn-ji̍p Siū-san hái-he̍k,
choân-têng chha-put-to gō͘-cha̍p hun-cheng,
to̍h kàu Ô-á-liâu hî-káng--ah.
Tī chûn-téng ná khòaⁿ hong-kéng ná thiaⁿ siāu-kài,
chai-iáⁿ Ko-hiông kòe-khì ê le̍k-sú hoat-tián,
mā khòaⁿ-tio̍h chit-má ê chìn-pō͘,
chin hō͘ lâng kám-tōng.
kàu-ūi liáu-āu,
hî-káng ê tō-lám jîn-goân,sûi chhōa goán khì hî-chhī-tiûⁿ kháu,
khòaⁿ-tio̍h chhùi peng ê siat-pī,
ta̍k-ke lóng chin hòⁿ-hiân it-ti̍t mn̄g,
che kám ē-sái chia̍h?
tō-lám ê lâng kóng:che-sī thâu chi̍t chō thong-kòe gûi-hāi hun-sek tiōng-iàu koán-chè tiám ê hî-chhī-tiûⁿ,
peng-kak lóng sī iōng chúi-tō-chúi chò ê,
tong-jiân chin chheng-khì,
m̄-koh mā-sī bē-sái chia̍h--lah.
tē-jī chām sī ji̍p-khì"lêng hā jī cha̍p gō͘ tō͘ C léng-tòng-chhiúⁿ thé-giām",
tōa-mn̂g chi̍t khui,bē-su léng-khì kāng-khoán,
ta̍k-ke lóng hoah chiok liâng chiok sù-sī,
m̄-koh chiah ji̍p-khì bô-lōa-kú,
tio̍h khah-kín chông--chhut-lâi,
si̍t-chāi sī kôaⁿ kah tòng bē tiâu.
Sòa--lo̍h-khì chham-koan"tōa-hêng chè-peng-chhiúⁿ",
múi chi̍t-tè peng-kak sī chi̍t pah saⁿ cha̍p kong-kin,
ài nn̄g kang ê sî-kan,chiah ū-hoat-tō͘ kiat kah tēng-khok-khok,
tī kiat-peng ê kòe-têng lāi-té,
tû-liáu chheng-chúi í-gōa koh ài chham iâm--lo̍h-khì,
hō͘-chúi khah-kín kàng-un,kín chiâⁿ-chò tōa peng-kak,
chit-ê chè peng chhiúⁿ lóng-chóng ē-sái chò saⁿ pah la̍k cha̍p tè ê tōa peng-kak,
kui-bô͘ chin tōa.
thó-hái-lâng lóng ē pài má-chó͘,
Ô-á-liâu mā-sī kâng-khoán,
chia ū chi̍t-keng Tiâu-thian-kiong sèng-bú-biō,
ta̍k-ke lóng chheng-ho͘ chú-sîn sī"chûn-á má",
thiaⁿ-kóng tong-nî tio̍h sī kū-le̍k saⁿ goe̍h cha̍p gō͘ tī chûn-á-téng hoat-hiān--ê,
só͘-í má-chó͘-biō lāu-jia̍t ê li̍t-chí,
tio̍h tēng tī saⁿ goe̍h cha̍p gō͘,
m̄-sī it-poaⁿ lâng chai ê saⁿ goe̍h jī saⁿ,
chia ū liû-thoân chi̍t-kù ōe kóng
"saⁿ goe̍h cha̍p gō͘ bô pài má-chó͘ tio̍h m̄-sī Ô-á-liâu lâng--ah",
ùi chia mā ē-tàng khòaⁿ-chhut chi̍t-ê só͘-chāi ê hong-sio̍k,
kap i hoat-tián ê kòe-têng,ū chin tōa ê khan-liân.
chòe-āu chi̍t chām sī ji̍p-khì khòaⁿ hoah-hî-á,
in-ūi kiaⁿ kiáu-chhá tio̍h hiān-tiûⁿ ê chok-gia̍p,
kan-na ē-sái khiā tī jī lâu khòaⁿ it lâu ê chêng-hêng,
góa khòaⁿ chi̍t po͘ ia̍h sa-bô-cháng,
āu--lâi keng-kòe kái-soeh chiah chai-iáⁿ,
goân-lâi tì âng-bō-á ê lâng kiò-chò thiò chhiú,
hū-chek phah-bē,
hoah--chhut-lâi ê kè-siàu sī iōng kong-kin sǹg--ê,
chi̍t nâ sī gō͘ kong-kin,
bô leh sóaⁿ-bē,
jî-chhiáⁿ beh ji̍p-khì hoah ê lâng,
ài seng kau cha̍p-bān kho͘ ê pó-chèng kim,
m̄-sī chhìn-chhái tio̍h ē-sái ji̍p--khì.
chiūⁿ-chûn hôe-phâng chìn-chêng ū pòaⁿ tiám-cheng ê chū-iû sî-kan,
góa kín khì se̍h hî chhī-á,
bé kóa hiān-lâu ê hái-sán,
hî-hōe koh ū chhoân phōaⁿ-chhiú hō͘ ta̍k-ke,
chi̍t-lâng pòaⁿ kin hiān chò ê hî-oân,
chin chiàⁿ-sī:chi̍t khang lia̍h siang chiah──Chiok hó-khang.
It,sò͘-lī
nā beh tēng phiò,chhiáⁿ kià-chîⁿ kàu tâi-oân gîn-hâng khòng sù ngó͘ pat chhit chhit sam lio̍k kháu-chō
tâi-pak chia̍t-ūn ê lí-kheh pêng-kun chi̍t-kang ū nn̄g-pah khòng la̍k tiám saⁿ bān lîn-chhù
kin-á-li̍t sī chhit-goe̍h jī-cha̍p-it,lé-pài
hong-thai í múi tiám-cheng cha̍p-gō͘ kong-lí ê sok-tō͘ chiap-kīn tâi-oân tang-pō͘
ná su-iàu ho̍k-bū,chhiáⁿ khà khòng la̍k pat chhit sam sù chhit it chhit
lóng-chóng saⁿ-pah khòng gō͘,kā lí siu saⁿ-pah tiō hó
chhù-sòe ta̍k kò goe̍h bān-saⁿ kho͘
góa thâu-chi̍t-pái chhut-kok sī nn̄g-chheng khòng-pat nî ê tāi-chì
cha̍p-chhit ka sì-cha̍p-jī sī gō͘-cha̍p-káu
lī,seng-oa̍h Tùi-ōe
Chhin-chiâⁿ ê chheng-ho͘
Goán tau ū a-kong,a-má,a-pah,a-bú,
a-hiaⁿ,a-chí,sió-tī,sió-mōe kah góa,lóng-chóng káu-ê lâng.
Goán lāu-pē ê chí-mōe gún kiò a-ko͘,
koh ū nn̄g-ê hiaⁿ-tī sī gún a-peh kah a-chek.
A-peh ê bó͘ kiò a-ḿ;a-chek ê bó͘ kiò a-chím.
A-ko͘ ê ang kiò ko͘-tiūⁿ,in ê gín-á sī gún piáu-hiaⁿ-tī,piáu-chí-mōe.
Goán lāu-bú ū saⁿ-ê hiaⁿ-tī kah sì-ê chí-mōe,góa kiò a-kū hām a-î.
A-kū ê bó͘ sī gún a-kīm.
A-î in ang kiò î-tiūⁿ.
A-hiaⁿ ê bó͘ kiò a-só;sió-tī ê bó͘ kiò tē-hū-á.
A-chí ê ang kiò chí-hu;sió-mōe ê ang sī mōe-sài.
Ang ê a-hiaⁿ kiò tōa-peh-á;ang ê sió-tī kiò sió-chek-á.
Tōa-peh-á ê bó͘ kiò tōa-ḿ-á;sió-chek-á ê bó͘ kiò sió-chím-á.In lóng sī gún tâng-sāi-á.
Bó͘ ê hiaⁿ-tī kiò kū-á;bó͘ ê chí-mōe kiò î-á.
Ang ê lāu-pē sī ta-koaⁿ,ang ê lāu-bú sī ta-ke.
saⁿ,bûn-chiong it
soán-kí kah bîn-chú
chok-chiá:Khu Úi-him
piān-nā kóng-tio̍h Tâi-oân ê bîn-chú,
tek-khak tio̍h-ài kóng-tio̍h"soán-kí"chit hāng tāi-chì.
M̄-koh,hiān-chhú-sî,
Tâi-oân ê soán-kí kám chin-chiàⁿ sī bîn-chú kè-ta̍t ê si̍t-chiān?
Chit ê iàu-kín ê būn-tê,
lán tiō lâi kā i hó-hó-á hun-sek--chi̍t-ē.
Tâi-oân ê tē-it pái soán-kí sī tī Ji̍t-pún sî-tāi ê it kiú sam ngó͘ nî kí-pān.
Hit-sî ê soán-kí tio̍h-ài:
lī cha̍p gō͘ hòe í-siōng,ta̍k-tang la̍p-sòe siōng-bô gō͘ kho͘ ê cha-po͘-lâng,
chiah ē-tàng chham-ú;
chia-ê hān-chè í-gōa,
soán-bîn tī-teh tâu-phiò ê sî,
ài kā hāu-soán-lîn ê miâ siá--chhut-lâi,
nā-sī bē-hiáu li̍t-bûn ê lâng,
tong-liân bô-hoat-tō͘ tâu-phiò.
Ngô͘ Sin-êng tī i ê ji̍t-kì--ni̍h bat siá-chhut kám-khài:
chi-chhî-chiá tāi-pō͘-hūn soah bô tâu-phiò-khoân.
kóng bóng kóng,
ū soán-kí-khoân kah tâu-phiò-koân ê Tâi-oân-lâng iáu-sī pí hit-sî ê Ji̍t-pún-lâng têng-pōe chē.
put-lî-kò,
soán-kí kiat-kó soah sī lîn-sò͘ khah chió ê Ji̍t-pún-lâng the̍h-tio̍h chhiau-kòe chi̍t-pòaⁿ ê se̍k-chhù(gō͘ cha̍p it tiám lī%).
Chit khoán kiat-kó,sī in-ūi tî-liáu la̍p-sòe kah bat-jī ê hān-chè,
koh lâi tiō sī Ji̍t-pún hong-bīn lī-iōng chu-goân bé-siu tâi-oân-lâng,
ia̍h-sī kah chhin-ji̍t-chiá tàu-khang.
lia̍h gōa,Ji̍t-pún si̍t-bîn chèng-hú lī-iōng oe̍h soán-khu ê ki-su̍t,
chō-sêng tâu-phiò bô pêⁿ-chiàⁿ,
he̍k-chiá sī hō͘ kāng soán-khu lāi-té ê Tâi-oân-lâng ka-kī teh chhia-piàⁿ tì-sú soán-phiò hun-sòaⁿ,
Ji̍t-pún-lâng tòng-soán ê ki-hōe chū-jiân ē khah koân.
Taⁿ,lán lâi pí-kàu chit-má ê soán-kí kah Ji̍t-pún sî-tāi--ê ū siáⁿ-mih bô-kāng.
Ji̍t-pún sî-tāi ê soán-kí ū sêng-liân lâm-chú,sòe-kim kah bat-jī ê kat-tiāⁿ,
tì-sú siā-hōe cheng-eng chiah-sī si̍t-chè ē-tàng chham-ū soán-kí ê lâng;
chit khoán ê soán-kí hān-chè siuⁿ chē,
bô-thang soán-chhut chin-chiàⁿ ē-sái hoán-èng bîn-ì ê gī-goân,
chū-jiân mā kah"bîn-chú"bô-tī-tāi.
hiān-chhú-sî ê soán-kí,
tû-liáu chiam-tùi tâu-phiò kah pī-soán-kí-khoân ū chi̍t-kóa nî-hòe ê hān-chè,
put-koán lâm-lí-ló-iù,
ia̍h bô-lūn sàn-chhiah hó-gia̍h,siáⁿ-khoán thâu-lō͘,siáⁿ-mih sìn-ióng lóng ū kāng-khoán ê chi̍t phiò lâi soán-kí gī-goân:
án-ne sī chin kong-pîⁿ--hoⁿh?
M̄-koh,nā-sī beh chhut-thâu lâi chò hāu-soán-jîn,
tio̍h-ài ū châi-tiāu kiáu-la̍p kim-gia̍h put-chí-á tōa-tiâu ê pó-chèng-kim,
chit-lō hān-chè hō͘ hó-gia̍h-lâng ia̍h-sī ū chèng-tóng chò khò-soaⁿ ê lâng,
chiah ū chho͘-pún lâi bú soán-kí.
gī-goân soán lâi soán khì,to sī hit ê te̍k-sû siā-hōe kai-chàn ê lîn-má,
in,kám chiâⁿ-si̍t ē-tàng hoán-èng bîn-ì?
Ji̍t-pún sî-tāi ê soán-kí,
khêng-si̍t sī si̍t-bîn chèng-hú ūi-tio̍h thóng-tī Tâi-oân koh-khah ún-sūn chiah ē kí-pān.
ūi-tio̍h ta̍t-kàu bo̍k-tek,
Li̍t-pún si̍t-bîn chèng-hú lī-iōng bé-siu tē-hng thâu-lâng,soán-khu ê siat-kè,
hō͘ soán-kí ê kiat-kó hû-ha̍p Ji̍t-pún-lâng ê kî-thāi,
mā kā Tâi-oân-lâng so-thâu.
hiān-chhú-sî ê soán-kí,
ùi it kiú ngó͘ khòng nî-tāi khai-sí,
gī-goân tiō sî-kiâⁿ teh kā-lâng chhiâu tāi-chì,cháu âng-pe̍h-thiap,chò ho̍k-bū──
chia--ê lóng sī ūi-tio̍h beh bé-siu jîn-sim.
nā ē-sái pôe-ióng chhut tē-hng ê thiāu-á-kha,
tiō ū koh-khah chē ê jîn-chêng chu-goân thang-hó chhe-kah,
soán-kí tiō bián hoân-ló!
Chit khoán--ê,sī Tiong-kok Kok-bîn-tóng ūi-tio̍h hâng-ho̍k kah thóng-tī Tâi-oân ê chhiú-lō͘,
gō͘ cha̍p tang keng-kòe,soah khan-kà chhut chē-chē tē-hng phài-hē,
Tâi-oân-lâng mā koàn-sì gī-goân tiō sī ài chò ho̍k-bū!
Chit khoán ê soán-kí kám chin-chiàⁿ ū"bîn-chú"?
soán-kí nā beh hû-ha̍p lán tùi bîn-chú ê ǹg-bāng,
i tiō it-tēng ài kong-pêⁿ,
m̄ sī ū chu-goân kah kim-chîⁿ ê lâng chiah ū-hoat-tō͘ bú soán-kí.
gī-goân ài hoán-èng bîn-ì,
ūi-tio̍h kong-kiōng sū-bū kah chèng-tī phah-piàⁿ,
m̄ sī teh chò ho̍k-bū,kò͘ thiāu-á-kha.
nā-bô,chit-má ê soán-kí kah Ji̍t-pún sî-tāi to sio-siāng-á-sio-siāng;
bîn-chú kah lán iáu-ū lī thiⁿ chhit phò͘ lō͘ hiah hn̄g!
sì,bûn-chiong jī
Tâi-oân-lâng khiàm"sìn,bōng,ài"
chok-chiá:Tiuⁿ Ho̍k-chū
Tī sè-kài,Tâi-oân í-keng hō͘ lâng līn-tēng sī"í khai-hoat"ê kok-ka!
Án-ne,jī-cha̍p-it sè-kí ê Tâi-oân-lâng iáu-koh ū siáⁿ-mih khiàm-tiám--bô?
góa tī chia beh kóng:
Tâi-oân-lâng siōng-kài khiàm-khoat--ê tiō sī"sìn,bōng,ài"!
sī siáⁿ-tāi Tâi-oân-lâng ē ū chia-ê khiàm-tiám?
in-toaⁿ ū sì tiám,
it,kú-tn̂g hō͘ lâng si̍t-bîn kah hun-hòa,
tì-sú hoân-sū lóng iōng"gán-sî-chêng ka-kī ê koan-tiám"chò ki-pún su-khó:
chit-má án-chóaⁿ tùi góa khah hó?
tiō án-chóaⁿ chò.
Só͘-pái bô tn̂g-kî,chéng-thé-sèng ê chiàn-lio̍k su-khó kah kiàn-li̍p Tâi-oân pang-kok ê kè-ōe,
án-ne tùi lán beh kiàn-kok tek-khak ū chin tōa ê khùn-lân!
lī,Tâi-oân-lâng m̄ bat ū ka-kī ê kok-ka,
m̄ chai"kok-ka"sī siáⁿ-mi̍h,
mā bē-hiáu án-chóaⁿ chò kok-ka ê chú-lâng,
put-koán sī līn-ti,khoân-lī kah gī-bū lóng bô chin chheng-chhó.
saⁿ,ka-kī ê gí-giân,bûn-hòa hō͘ lâng phìⁿ-siùⁿ kah chau-that,
sit-khì chò-lâng ki-pún ê"lêng-hûn pó-hō͘"ki-chè,
lîn-sèng kàng kàu siōng kē thêng-tō͘,
hoân-sū lóng hòng-gōa-gōa,kám-kak kah ka-kī bô koan-hē,
bô beh koan-sim,mā bē-hiáu koan-sim.
sì,kú-tn̂g ê si̍t-bîn kàu-io̍k,
thâu-khak-té kan-ta chai-iáⁿ"si̍t-iōng"ê tì-sek kah ha̍k-būn,
chiok khiàm to̍k-li̍p su-khó kah phoe-phòaⁿ ê châi-tiāu,
kiōng-beh chiâⁿ-chò"bûn-bêng si̍t-bu̍t-jîn"!
in-ūi téng-thâu ê lí-iû,
Tâi-oân-lâng tùi ka-kī,tùi pa̍t-lâng lóng bô sìn-sim;
tùi bī-lâi mā bô-siáⁿ-mih ǹg-bāng,m̄ káⁿ ū kià-bāng,
kòe chi̍t li̍t sǹg chi̍t li̍t,
thàn-chîⁿ khah iàu-kín.
Koh-khah chhám--ê sī,
"pa̍t-lâng ê kiáⁿ sí bē liáu",
chhù-lāi chéng-lí kàu chheng-khì-tang-tang,
chhut-khì gōa-kháu tiō pùn-sò o͘-pe̍h tàn!
Ē-hiáu ài ka-kī ê kiáⁿ-sun,
tān-sī bē-hiáu khó-lū"kú-tn̂g liáu-āu"ê kiáⁿ-sun.
tùi siā-hōe bô chek-līm-kám,
koh-khah bián-kóng koan-sim kok-ka!
Tâi-oân-lâng nā-sī chin-chiàⁿ siūⁿ-beh kiàn-li̍p hiān-tāi bûn-bêng ê pang-kok,
eng-kai kóaⁿ-kín kái-tiāu téng-bīn ê chèng-thâu,
iōng hiān-tāi-lâng ê thâu-khak su-khó Tâi-oân ê bī-lâi,
ēng hū-chek ê thāi-tō͘,līn-chin ê chok-ûi kah ū oán-kiàn ê gán-kong,
chek-ke̍k pôe-ióng"sìn,bōng,ài"ê hiān-tāi-lâng sèng-keh──
tùi ka-kī,tùi siā-hōe,tùi kok-ka ū sìn-sim,ū ǹg-bāng kah ū ài-sim,
līn-chin chham-ú kong-kiōng sū-bū,
tōa-la̍t kó͘-bú kiàn-kok ì-sek,
kóaⁿ-kín kiàn-li̍p bûn-bêng kok-ka,
hō͘ Tâi-oân āu-tāi kiáⁿ-sun ū hó-só͘-chāi thang kòe hēng-hok khoài-lo̍k ê hó-nî-tang!
gō͘,bûn-chiong saⁿ
thóng-chhiok-tóng phah ha̍k-seng,kéng-hong sêng-jīn chhú-lí thut-chhôe
chok-chiá:Lōa Chiau-lâm
tāi-ha̍k-seng káu goe̍h lī sì leh khòng-gī"tiong-kok sin koa-siaⁿ"oa̍h-tāng
kā ha̍k-hāu ê ūn-tōng-tiâⁿ pìⁿ kah pháiⁿ--khì,
kā ha̍k-hāu miâ khòaⁿ-kē ê sî,
ká-ná sī tiong-hôa thóng-it chhiok-chìn tóng sêng-goân ê lâng hiông-hiông chhut-hiān,
the̍h sut kùn-á kā ha̍k-seng phah tio̍h-siong.
Tio̍h-siong ê ha̍k-seng kah iú-chì giâu-gî
sī kèng-chhat chhiân tio̍h pān-àn ê sî-kan,
hū-chek chit-ê khu-he̍k ê tōa an hun-kio̍k tī àm-sî tiàu-khui kì-chiá-hōe soat-bêng,
hun-kio̍k kah tâi-tāi hāu-hn̂g kèng-chhat ū hū-chek hoān-ûi oe̍h-hun ê būn-tê,
tì-sú chhiân tio̍h kàu-ūi ê sî-kan,
chhú-lí ū thut-chhôe.
"tiong-kok sin koa-siaⁿ"chioh-iōng tâi-tāi ūn-tōng-tiâⁿ pān ián-chhiùⁿ-hōe liá lâng gī-lūn,
tâi-tāi ha̍k-seng,tâi to̍k thoân-thé kah thóng phài thoân-thé lóng kàu-ūi piáu-ta̍t ì-kiàn,
siūⁿ-bē-kàu,tī oa̍h-tāng soan-pò͘ chhé soah liáu-āu,
tiûⁿ gōa iú thóng phài lîn-sū tī tiûⁿ-bīn lû-chháng-chháng ê sî-chūn,
kah khòng-gī ê ha̍k-seng khí chhiong-tu̍t,
ū tâi-tāi ha̍k-seng tī bīn-chheh tah bûn,
chí-chhut"tâi-tāi khòng-gī hiān-tiûⁿ,
o͘-saⁿ-lâng hiān-hêng-hoān iōng sut-kùn-á phah--lâng liáu-āu,
sûi chē Audi soan--khì
khà tē-jī thong it it khòng ê sî ū kā chiap-sòaⁿ-oân kóng,
góa tī thâu-chêng kā tòng,
su-ki beh cháu chìn-chêng koh siūⁿ-beh kā góa lòng.
tah bûn ha̍k-seng kóng,
it-poaⁿ kóng--lâi,
tâi-pak chhī ê cheng-hôa khu,
saⁿ hun-cheng-lāi tiō ē ū kèng-chhat lâi chhú-lí,
kiat-kó kiù-hō͘-chhia chin kín tiō kóaⁿ kàu-ūi,
m̄-koh kòe pòaⁿ tiám-cheng kú soah iáu bô līm-hô kèng-chhat lâi chhú-lí kau liāu.
lo̍h-bóe sì-cha̍p hun-cheng āu kéng-chhat chiah kàu-ūi,
phah--lâng ê o͘ saⁿ lâng chá tiō soan kah bô-iáⁿ-bô-chiah.
tâi-pak chhī kéng-chhat-kio̍k tōa an hun-kio̍k ê hun-kio̍k-tiúⁿ iûⁿ hông chèng
àm-sî tiàu-khui kì-chiá-hōe,
chèng-bêng the̍h sut-kùn-á phah--lâng--ê,
khak-si̍t sī thóng chhek tóng sèⁿ ô͘ ê cha-po͘-lâng.
kéng-hong tùi kòe kàm-sī khì ōe-bīn kah kok hong-bīn ê sìn-sit liáu-āu,
chhōe-tio̍h chhap sū sèⁿ ô͘ ê bîn-chiòng;
i-tī àm-sî la̍k tiám sì-cha̍p-gō͘ hun hit kha-tau kàu àn,
chiap-siū cheng-sìn liáu-āu,
í siong-hāi chōe sàng kàu tâi-pak tē-kiám-sú cheng-pān.
iûⁿ hông chiàⁿ piáu-sī,
tōa an hun-kio̍k thàu-chá í-keng chai-iáⁿ ū kûn-chiòng ē kho͘ lâng kàu tâi-tāi khòng-gī,
phah-sǹg beh kiáu-jiáu koan-chiòng li̍p-tiûⁿ,
chái-khí sûi hām tâi-tāi hāu-hong chih-chiap kah chham-siông,
tâi-tāi chú-jīm pì-su Lîm Ta̍t-tek
ēng"hāu-hn̂g chū-tī"chò lí-iû,
bô tông-ì hō͘ kéng-chhat ji̍p-lâi ha̍k-hāu,
koh piáu-sī nā hoat-seng tī-an sū-kò͘,
ē chiàu lāi-chèng-pō͘ kéng-chèng-sú"kéng-chhat jîn-goân chìn-li̍p hāu-hn̂g chip-hoat siong-koan ki-chè",
pò chhiáⁿ kéng-hong chhú-lí.
iûⁿ hông chiàⁿ koh kóng,
kéng-hong sui-jiân í-keng chiáng-ak siong-koan ê chêng-pò,
tī lô-su-hok-lō͘ phài-chhut-só͘ kah kéng-le̍k chhoân hó-sè,
m̄-koh e-po͘ gō͘ tiám chiap-tio̍h tâi-tāi thé-io̍k-koán chhut-ji̍p-kháu chhia-tō hoat-seng phah-lâng sū-kiāⁿ pò-àn ê sî,
chiàu pò-àn bîn-chiòng kóng ê"sin hāi lō͘ tâi-oân tāi-ha̍k","thé-io̍k-koán thâu-chêng"tán sìn-sit,
kiò-sī sū-kiāⁿ hoat-seng tī hāu-hn̂g lāi-té,
bô hong-piān phài kèng-chhat ji̍p--khì,
tán tâi-tāi chù kéng khah òaⁿ khak-līn í-āu,
kéng-le̍k chiah tī gō͘ tiám sì cha̍p-hun kàu-ūi.
iûⁿ hông chiàⁿ kóng thán-pe̍h,
kéng-hong khak-si̍t thut-chhôe,ē koh kiám-thó.
La̍k,bûn-chiong sì
choân-kok siōng lāu ê chng-thâu
chok-chiá:Iûⁿ Chín-jū
Kin-á-li̍t lông-le̍k cha̍p lī goe̍h cha̍p la̍k,
sī it-poaⁿ bîn-sio̍k só͘ kóng ê"bóe-gê",
gún lo̍h-lâm khì Ka-gī-koān Sin-káng-hiong kah hó-pêng-iú chū-hōe,
liáu-āu khì La̍k-kha-hiong pài-hóng kèng-ài ê Tân tōa-ko.
tân tōa-ko tòa tī La̍k-kha-hiong ê Éng-hiân-chhun,
hit-tah sī choân-kok siōng lāu,siōng tn̂g-hòe-siū ê chng-thâu.
kū-nî kok tōa mûi-thé lóng ū pò-tō,
kóng Éng-hiân-chhun múi it pah lâng chi-tiong,
ū saⁿ cha̍p gō͘ lâng sī la̍k cha̍p gō͘ hòe í-siōng ê lāu-lâng;
lī khòng khòng pat nî kàu lī khòng it chhit nî hit cha̍p nî chi-kan,
kan-na ū cha̍p sì ê sin-seng-jî,
kî-tiong lī khòng it khòng kah lī khòng it sam hit nn̄g nî,liân chi̍t ê mā bô!
Éng-hiân-chhun ê chhun-bîn chú-iàu lóng sī choh-sit,
chèng hoan-be̍h,gô͘-bō͘,chhang-thâu téng lông-chok-bu̍t,
m̄-kò in-ūi lông-gia̍p sán-gia̍p pang-pāi,
chheng-chòng-liân-pòe to-sò͘ lóng chhut-gōa thàn-chia̍h,
tì-sú chng-lāi lîn-kháu giâm-tiōng nó͘-hòa,
hiān-chhú-sî í-keng chin hán-tit thiaⁿ-tio̍h gín-á ê khàu-siaⁿ kah chhit-thô sî hoaⁿ-hí ê chhiò-siaⁿ--ah.
thiaⁿ-kóng,ta̍k-kang àm-sî chhit tiám í-āu,
chng-lāi tiō kan-na chhun lō͘-teng kah sûn-siú-tūi têng-á ê teng-kong,
lō͘--lí chin chió ē-tàng khòaⁿ-tio̍h ū lâng iah chhia leh thong-hêng!
lāu-lâng chá-chá tiō hioh-khùn--ah,
ko͘-toaⁿ hâm che̍k-bo̍k piàn-chò ta̍k ê kiōng-thong ê gí-giân.
thiaⁿ-kóng,
Ka-gī-koān La̍k-kha,Lo̍k-chháu,Tâi-lâm-chhī Chó-tìn,Ko-hiông-chhī Chhân-liâu,Sin-pak-chhī Pêng-khe...téng hiong-tìn(khu),
lāu-liân ê lîn-kháu lóng í-keng chhiau-kòe pah hun chi lī-cha̍p!
te̍k-pia̍t sī La̍k-kha-hiong ê Éng-hiân-chhun khó-lêng tī cha̍p nî āu,
la̍k cha̍p gō͘ hòe í-siōng ê lāu-lâng tiō ē tu̍t-phòa pah hun chi gō͘-cha̍p,
piàn-chò lîn-kháu choan-ka put-sî leh thê-chhíⁿ kah kéng-kò chèng-lâng ê"ke̍k-hān chhun"--lo͘h!
nā chiàu chit ê chêng-sè it-ti̍t ián-piàn--lo̍h-khì,
lán Tâi-oân ê ke̍k-hān chhun,khó-lêng ē lú lâi lú chē--o͘h!
Tân tōa-ko kin-nî beh peh cha̍p--ah,
cheng-sîn iáu chiâⁿ hó,
gún tī Éng-hiân-chhun ê chng-thâu se̍h-se̍h khòaⁿ-khòaⁿ--leh,
i kah gún chò-hóe phàu-tê khai-káng,
lo̍h-bóe koh chhōa gún khì hù-kīn ê La̍k-kha kok-sió sin-seng hun-hāu chham-koan.
La̍k-kha kok-sió sin-seng hun-hāu in-ūi ha̍k-seng lú lâi lú chió,
í-keng tī lī khòng it chhit nî hùi hāu--ah,
āu-lâi ū bîn-kan sîn-cho͘ hāu-tē khai-pān li̍t-kan chiàu-hō͘ tiong-sim,
put-lî-kò keng-êng-siōng ná-chhiūⁿ ū khì tú-tio̍h bē chió ê khùn-lân.
gún tī chhiū-hio̍h-á lak kah kui thô͘-kha,bô khòaⁿ-tio̍h pòaⁿ ê lâng-iáⁿ,
kan-na ū chi̍t chiah siá-tio̍h"Tiong-kok kiông"ê tōa-chhiūⁿ chhū-liû-lông,
í-ki̍p nn̄g sian âng-mn̂g-thô͘ sok-siōng leh khòaⁿ-kò͘--ê,
khui-khoah tiām-chēng ê hāu-hn̂g ná kiâⁿ ná kóng,
hut-liân kám-kak ū chi̍t chióng kóng bē chhut--lâi ê hi-bî kah sim-sng.
lán Tâi-oân ùi kū-nî saⁿ goe̍h khí í-keng chèng-sek chìn-ji̍p ko-lêng siā-hōe--ah,
bīn-tùi giâm-tiōng ê lîn-kháu nó͘-hòa kah siáu-chú-hoa,
chèng-hú kah bîn-kan kám ū chò siáⁿ-mih thò-siān ê in-èng tùi-chhek?
lâi kàu choân-kok"siōng-kài lāu"ê chng-thâu,
chi̍t chióng kóaⁿ bē cháu ê iu-chhiû,
bô-sū-bô-pe̍h peh-chiūⁿ sim-thâu.
It,sò͘-jī
sòa-lo̍h-lâi khòaⁿ kim-mn̂g koān miâ-á-chài chhe-it ê thiⁿ-khì
un-tō͘ lī cha̍p gō͘ chì lī cha̍p chhit tō͘,lo̍h-hō͘ ki-lu̍t gō͘ cha̍p%
lâi-pin chhit ngó͘ kiú hō chhiáⁿ-lâi lī cha̍p hō kūi-tâi pān-lí
lóng-chóng gō͘ pah gō͘ cha̍p kho͘,chāu lí gō͘ cha̍p kho͘
kin-á-ji̍t sī jī-goe̍h jī-saⁿ,pài-gō͘
góa ê hō͘-chiàu hō-bé sī jī kiú chhit sam sù ngó͘ khòng khòng sù
gún-tau ê tiān-ōe hō-bé sī khòng sam - jī sù lio̍k sù ngó͘ sam khòng
i-tī it kiú peh lio̍k nî chhut-sì
chhiáⁿ kà góa choán hun-ki kiú it ngó͘
Jī,seng-oa̍h Tùi-ōe
Thâu-ke,góa tú lâi Tâi-oân bô gōa kú,só͘-í su-iàu bé chi̍t-kóa ji̍t-iōng-phín.
Lí beh bé siáⁿ-mi̍h?
Chi̍t pau ōe-seng-chóa,chi̍t pau sap-bûn-hún,nn̄g tè sap-bûn,koh chi̍t koàn sé-óaⁿ-cheng.
koh ài siáⁿ-mi̍h--bô?
Lí ū teh bē chúi-tháng--bô?
Lí ài tōa kha--ê ia̍h-sī sè kha--ê?
Tōa kha--ê,ū nâ-sek--ê--bô?
Bô nâ-sek--ê,n̂g-sek--ê,hó--bô?
Iáu ū pa̍t sek--ê--bô?
Iáu ū chheⁿ--ê.
Hó,góa beh bé chheⁿ--ê.
Lín chia ū chhá-chhài ê tiáⁿ kah óaⁿ-pôaⁿ--bô?
Kin-á-ji̍t tú-hó bē liáu--ah.Sin hòe iáu bē koh sàng--lâi.
Siáⁿ-mih sî ē ū?
Bêng-á-chài it-tēng ē ū.
Chhiáⁿ-mn̄g,lín chia tó-ūi ū leh bē âng-tê?
Chhiau-kip chhī-tiûⁿ ū.O͘h,tùi-bīn hit keng iā ū teh bē tê-bí kap ka-pi.
To-siā.
Sam,bûn-chiong it
chi̍t poe cháu-bī ê ka-pi
chok-chiá:Lîm Chhong-bêng
lâi--o͘h!
lán lâi-khì coffee shop lim chi̍t-poe-á ka-pi--lah!
thang-hó lâi hia kóng-thiⁿ-kóng-tē,kóng hāu-hia,kóng pn̄g-lē,
sūn-sòa mā ē-sái liān chi̍t-ē-á siáu-ōe.
che í-keng sī lán Tâi-oân chin pêng-siông ê tài-chì,
bô lâng ē kám-kak siáⁿ-mih kî-koài kah bô sù-sī ê só͘-chāi--lah!
m̄-koh,
khì kàu thaⁿ-kok,gōa-hiong phian-phian tō ē ū tāi-chì,
kèng-jiân lán chóng-thóng chhut-kok lim ka-pi,
mā ē ū būn-tê,
kám-kóng lán liân lim ka-pi ê chū-iû mā bô--ah!
che sī chin pháiⁿ hō͘ lâng lí-kái ê chi̍t chióng hiān-siōng,
iû-kî sī ài lim ka-pi ê gōa-kok pêng-iú,
in it-tēng ē giâu-gî kóng:siáⁿ-mi̍h!
lim ka-pi ā ē ū tāi-chì--o͘h!
tòa tī Tâi-oân ê kok-bîn ná-chhiūⁿ sin-pū-á-tan tiāⁿ-tiāⁿ hō͘ lâng lêng-tī,
chhin-chhiūⁿ sī"é-káu teh sí kiáⁿ"kāng-khoán,
ū ōe lóng bô-tè tháu.
Lēng-gōa,
thiaⁿ-kóng chit keng liân-só ê ka-pi tiàm,
sûi hō͘ tiong-kok táⁿ-ap kiam kà-sī,
khia-khang kóng i hō͘ chóng-thóng bé ka-pi ê chi-chhî hêng-ûi,
choa̍t-tùi ài chū-ngó͘ kiám-thó;
i tī Tiong-kok ê kó͘-chhī kè-siàu mā tiō-án-ne it-ti̍t lo̍h-kè,
chho͘ kó͘ í-keng liáu kúi-nā cha̍p-ek ê chu-sán,
iā tiō sī kóng chit poe ka-pi,
kèng-liân kè-ta̍t sò͘ cha̍p-ek--o͘h!
ōe koh kóng tò-tńg--lâi,
lán mā sī choân sè-kài siōng-kài kî-koài kap"阿Q"ê kok-tō͘,
bêng-bêng chai-iáⁿ tùi-hong sī bô iú-siān,koh siūⁿ-beh kā lán thiah-chia̍h-lo̍h-pak ê kok-ka,
phian-phian chi̍t-kóa seng-lí-lâng ài chîⁿ,chhiong gia̍p-chek,
lóng m̄ kiaⁿ ū sèⁿ-miā hong-hiám.
pêng-siông-sî nā bô tāi-chì tō hó,
bān-it chin-chiàⁿ nn̄g kok kau-chiàn,
góa khòaⁿ m̄ sī tōa-liōng ê kim-chîⁿ sún-sit niā-niā,
tâi-siong nā choân-pō͘ lóng hō͘ te̍k-kok ui-hia̍p,piàn-chò"lîn-chit",
che kám m̄ sī lán Tâi-oân siōng tōa ê kok-ka an-choân būn-tê?
ta̍k-ke kám lóng tòng-chò éng-oán bē hoat-seng?
chi̍t poe ka-pi hián-bêng kok-ka ê ûi-ki,
m̄-koán lán kok-ka gōa-nī-á lo̍h-nńg koh ū siān-ì,
siūⁿ-beh"î-chhî hiān-chōng",
bô beh chè-chō mâ-hoân,
phian-phian te̍k-kok lô͘-môa tiō sī lô͘-môa,
i choa̍t-tùi bē piàn-chò hê-pi lâi chhiong-móa siān-ì.
lán ài khah ū chì-khì,
kóaⁿ-kín chò kái-piàn,
chiah-sī chiàⁿ-pān.
seng-lí-lâng ài ū hun-tam hong-hiám ê kài-liām,
choân sè-kài hiah-nī-á tōa,
m̄-thang kā ke-nn̄g choân-pō͘ só tī"chhài-nâ-á"lāi-té lâi thó seng-oa̍h;
bô,sî-kàu khióng-kiaⁿ m̄-nā hiat-pún-bû-kui,
chin ū khó-lêng ē lîn-kan siau-sit──
bô miā koh kiam si-kut bô chhûn--o͘h!
Taⁿ lán siōng èng-kai ài chò--ê,
sī hoe-ho̍k kok-ka bûn-hòa ê kin-ki,
phì-lû kóng su-hoat"choán-hêng chèng-gī"ê thiat-té kái-kek──
beh án-chóaⁿ hō͘ ū būn-tê ê su-hoat lîn-goân chiām-chiām ko͘-mô͘-che̍h-chéng--khì;
koh lâi,
sī kok cho̍k-kûn gí-giân ê"choán-hêng chèng-gī"──
beh án-chóaⁿ hō͘"kok-ka gí-giân hoat-tián-hoat",
tī ē hōe-kî sūn-lī thong-kòe liáu-āu,
chin-chiàⁿ lo̍h-si̍t kah si-hêng.
m̄-thang hiān kai-tōaⁿ ū lêng-le̍k chò soah bô chò,
tán-kàu chē tōa-ūi ê lâng lo̍h-jīm,
bān-it koh tú-tio̍h ōaⁿ tóng chip-chèng,
tian-tò hō͘ hiān-chhú-sî bô hō͘ kái-kek--tio̍h ê su-hoat pāi-lūi lâi siat-kè pek-hāi
(cha̍p nî chêng ê Tâi-oân,
tō bat hoat-seng lo̍h-jīm-chiá tī tāi-chiòng mûi-thé bīn-thâu-chêng pī siu-ah ê-tài-chì).
hi-bāng lán só͘ hoân-ló ê it-chhè,
lóng ē"chheng-pêng jû-ì",
choa̍t-tùi bē lâi si̍t-hiān.
bô,góa tō iōng"chheng-pêng-tiāu(chhe-it cha̍p-gō͘ khek-tiāu)"
lâi thò tiāu gîm-chhiòng kiam hō͘-siong bián-lē--lah!
chi̍t poe cháu-bī ê ka-pi,
Tâi-oân hō͘ lâng lâi lêng-tī;
chi̍t liām chi chha gōng khiam-pi,
tiòng lâng kan-kè hiō-hóe tî.
to̍k-chhòng bû-su bîn ûi pún,
li̍p-chì hô-pêng lîn-lîn chun;
kiàn-kò͘ sè-kài kò͘ kiáⁿ-sun,
kok-thài-bîn-an ē pêng-sūn.
sì,bûn-chiong jī
Gâu-chá,Lâm-káng!
chok-chiá:Lí Hong-lêng
tián-lám-koán ê thiⁿ-sek chiah phah-phú-á-kng,
Lâm-káng-lō͘ Kiâu-thài-heng mī-hún-chhiúⁿ chhiûⁿ-á-piⁿ chia-ê iâ-chí-chhiū,
ná khiā-ōe-peng án-ne,
khai-sí kò͘-siú mī-hún-chhiúⁿ kah tùi-bīn Lâm-káng ko-kang ê jīm-bū;
put-sî chhut-chhùi ê chiáu siaⁿ thâng im,
ū koân ū kē,
ū iù ū chiam,
ná ha̍p-chàu ná phōaⁿ-chhiùⁿ,
chhin-chhiūⁿ leh kā kòe-lō͘ ê lâng kah chhia chio-ho͘ kóng:
"Gâu-chá!Gâu-chá!"
kui-nî-thàng-thiⁿ hán-tit hioh-khùn ê Ke-lâng-hô,
tī joa̍h--lâng koh bô hō͘-chúi ê thàu-chá,
ûn-ûn-á lâu-hiòng Siông-san.
hô ê tùi-bīn,
Lāi-ô͘ hit lia̍p pùn-sò-soaⁿ,
chit-chūn í-keng chéng-lí chiâⁿ-chò chheⁿ-chhùi ê hô-kîⁿ hiu-hân kong-hn̂g;
ah~soaⁿ-téng hit ki chhat âng ōe pe̍h ê ian-tâng-kóng,
sui kóng chá tō í-keng bô leh ūn-chok sio pùn-sò,
m̄-koh,khò-sè li̍t-thâu kng-sòaⁿ ê koan-hē,
ná-chhiūⁿ hái-piⁿ ê teng-thah,
chí-ín Lâm-káng chit pêng Khoân-tang ko-kè tōa-tō téng-koân lâi-lâi-khì-khì ê chhia-chiah.
tiān-sī-ke(Tiông-iông-lō͘)lâm-pêng,li̍p-lâi hoan-á-po͘(Heng-lâm-ke)Tong-sin kok-sió chia,
kan-na chò e-chái-á chi̍t po͘ ê chhài-chhī-á,
tī li̍t-thâu chhut--lâi ê sî,
saⁿ-kak-thang hiān-tāi kám-á-tiàm í-keng"téng-tong,téng-tong"kúi-nā pái--ah,
tùi-bīn bē chá-tǹg ê tiàm-lāi chē bô kúi-ê-á lâng-kheh.
lō͘--lí nn̄g saⁿ tâi lâi sià-hòe ê hoat-châi-á thêng-thêng sóa-sóa,
chi̍t-khùn-á tō sái cháu--khì;
kúi keng tiàm-bīn thâu-chêng ū lâng leh pâi-tàⁿ,
ū lâng thián-khui gō͘-pah-bān hō͘-sòaⁿ lâi kā tàⁿ-á cha̍h li̍t.
biō-á ê siōng-keng siaⁿ ke-kiám hòng-sàng,
ha̍k-hāu-piⁿ chhiū-á-téng ê chiáu-á-siaⁿ ná ū ná bô.
chit ê chhài-chhī-á nā beh khah lāu-lia̍t,
to̍-ài tán pài-la̍k,lé-pài ah-sī nî-cheh-á,ká-li̍t ê chá-khí-sî.
í-keng tē-hā-hòa ê thih-ki-lō͘ chhī-bîn tōa-tō chit-tah,
pak-pō͘ liû-hêng im-ga̍k tiong-sim ê kǹg-kut kiat-kò͘,
ná chi̍t chiah siak--lo̍h-lâi ê UFO tó tī thô͘-kha.
Lâm-káng thài-iah chū-chiông chhiúⁿ-lāi hit ki ian-tâng-kóng hō͘ lâng khà-tiāu kàu taⁿ,
chí chhun kā thó͘-tē ûi--khí-lâi ê thih-phiáⁿ lî-pa.
chhó-that-á hōe-siā,
hō͘ chèng-hú thiah beh chi̍t-pòaⁿ chiah bián-kióng pó-liû--lo̍h-lâi,
khan-tîn ê kū chhiúⁿ-pâng ng-ng-iap-iap bih tī chhiū-châng-lāi;
tān-sī,chū kui-ōe khai-hòng chò bûn-hòa chu-sán í-lâi,
khí-má ū khip-ín chheng,siàu-liân lâi chham-koan,
līn-bat Lâm-káng hâm Tâi-pak-chhī beh chi̍t sè-kí í-lâi ê ián-piàn kah hoat-tián!
ū Lâm-káng chhia-chām kah HSBC jī-iūⁿ ê nn̄g tòng ti̍t-liu-liu ê pān-kong koân lâu,
tō sī chit kúi nî lâi chi̍p óa hóe-chhia,ko-thih,chia̍t-ūn kah kheh-ūn-chām chò-hóe tàu-tīn,
lāi-bīn ū,pah-hòe-kong-si,tiān-iáⁿ-koán,pn̄g-tiàm,thêng-chhia-tiûⁿ ê Lâm-káng chhia-thâu.
ǹg-pak,thàng-kòe kong-hn̂g tùi-bīn,
sī Lâm-káng-khu hêng-chèng tōa-lâu kah thó͘-tē gîn-hâng nn̄g tòng kiàn-tio̍k-bu̍t.
chái-khí chhit tiám gōa,
ùi Lâm-káng chhia-thâu lâi siōng-pan,siōng-khò ê lâng khai-sí chē--khí-lâi.
chiàu tang,pak,sai,lâm tó kiâⁿ sî-cheng ê hong-hiòng kā khòaⁿ,
ū khì Kiâu-thài-heng,Lâm-káng nńg-thé hn̂g-khu,Tiong-kok sìn-thok kim-iông hn̂g-khu,tián-lám-koán,Tang-ô͘,Se̍k-chí--ê;
ū kàu Lâm-káng ko-kang,hêng-chèng tōa-lâu,thó͘-tē gîn-hâng,Ka-lo̍k-hok,iû-kio̍k,Tang-sin kok-sió--ê;
ū óng Gio̍k-sêng,Siông-san,Lâm-káng ko-tiong,Ōe-seng hok-lī-pō͘ tōa-lâu,Lâm-káng ki-chhiúⁿ--ê;
mā ū lâi tī chhia-thâu chia siōng-pan,choh-sit--ê,
kah su-iàu pôaⁿ-chhia kàu Tiong-iong Gián-kiù-īⁿ,Kū-chng,Hoâiⁿ-kho--ê...
chóng--sī,
bô-lūn lâi-khì Lâm-káng tá chi̍t hiòng,
se̍k-sāi,bô se̍k-sāi,
chái-khí chi̍t kìⁿ-bīn,
tō ē chi̍t siaⁿ"gâu-chá"sio-chioh-mn̄g!
Ngó͘,bûn-chiong saⁿ
Chèng-tāi hāu-koa sin sû kāthâi-tiāu
chok-chiá:Lōa Chiau-lâm
kok-li̍p chèng-tī tāi-ha̍k káu goe̍h chhe-chhit tiàu-khui"jī khòng it chhit ha̍k-nî-tō͘ tē-it pái hāu-bū hōe-gī",
chiam-tùi kiám-thó bo̍k-chiân hāu-koa kiàn-gī hong-àn,
chiap-sòa thó-lūn chhun ê nn̄g kù koa-sû,
hōe-gī tāi-piáu lóng chiâu-chn̂g piáu-ta̍t ì-kiàn kah thó-lūn liáu-āu,
piáu-koat thong-kòe sin sû,
kā goân-pún êthâi-tiāu,
kái-iōng.
sin sû khak-tēng liáu-āu,
bī-lâi Chèng-tāi ê hāu-koa beh tī kok-lāi tāi-ha̍k kiâⁿ tāi-seng,
khí-chō"sin,kū sû pēng-pêⁿ-kiâⁿ"ê thâu-lē.
Chèng-tāi hāu-koa tī it kiú sù khòng nî nî-té chhòng-chok,
hit-chūn iáu-sī i ê chiân-sin"tiong-iong chèng-tī ha̍k-hāu";
iû chok-khek ka Lí Phāu-sîm siá khiau,
tong-nî ê kàu-io̍k-tiúⁿ,
mā sī Tiong-kok Kok-bîn-tóng tōa-ló Tân Kó-hu siá sû.
Éng-kòe Chèng-tāi tō bat hông chit-gî"tóng-kok sek-chhái"khó-khó-khó,
hāu-koa lāi-té êténg jī-bo̍k tō thang khòaⁿ chheng i ê le̍k-sú goân-thâu,
hō͘ chi̍t-kóa hāu-iú kah su-seng hoan-thâu su-khó,
hi-bāng ē-tàng siu-chèng,tiâu-chéng,
m̄-koh mā ū bē-chió hāu-iú kek ngē hoán-tùi.
Chèng-tāi chhe-chhit e-po͘ hoat-pò͘ sin-bûn-kó piáu-sī,
in-ūi chìn-chêng hāu-bū hōe-gī í-keng bô ī-gī thong-kòe pó-liû goân hāu-koa,
"bī-lâi,goân hāu-koa kah sin sû nn̄g tiâu koa pēng-pêⁿ-kiâⁿ,
chiâⁿ-chò kā Chèng-tāi-lâng kho͘ chò-hóe ê le̍k-liōng,
só͘-ū Chèng-tāi-lâng chiàu i kah-ì--ê,lóng thang tàu-tīn chhiùⁿ hāu-koa.
sin sû sī iû thoân-pò͘ ha̍k-īⁿ īⁿ-tiúⁿ Lîm Goân-hui chio cho͘"kiám-thó hiān-hêng hāu-koa úi-oân-hōe",
keng-kòe ì-kiàn teng-sûn,hōe-gī thó-lūn koat-tēng beh"pó-liû goân hāu-koa,cheng-tēng sin sû",
chiah lio̍k-sio̍k oân-sêng ta̍k-kù ê siu-tēng.
Chèng-tāi piáu-sī,
hāu-koa tē-chhit kù goân koa-sû
hāu-koa úi-oân-hōe kiàn-gī ê"chìⁿ-pé koa-sû"
kah goân-pán khǹg chò-hóe ê sin sû thê-àn)sī(si̍t-chiān bîn-chú hoat-tī sī lán ê sú-miā).
hōe-tiong ū tāi-piáu kiàn-gī,
hoat-tī hoān-ûi khah e̍h,
kái-chò si̍t-chiān bîn-chú"hiàn-chèng"khah chiu-chì;
lēng-gōa ū tāi-piáu thê-chhut iōnglâi chhú-tāi,
hoān-ûi koh-khah khoah.
m̄-koh sin the̍h-chhut ê nn̄g àn piáu-koat lóng bô thong-kòe,
bóe--á chit kù ê chìⁿ-pé koa-sû í chàn-sêng gō͘-cha̍p-chhit phiò,hoán-tùi chi̍t phiò thong-kòe.
a nā hāu-koa tē-peh kù goân koa-sû
Chèng-tāi piáu-sī,
chìⁿ-pé koa-sû hong-àn sī(ûi-hō͘ chū-iû lîn-khoân sī lán ê chek-līm),
ū tāi-piáu jīn-ûi,
nā kā Tiong-hôa-bîn-kok thâi-tiāu,
gōa-kài khióng-kiaⁿ ē gō͘-kái,khan-sia̍p ì-sek hêng-thài,
kiàn-gī kākái-tiāu tō hó,
m̄-koh piáu-koat bô thong-kòe.
lēng-gōa ū tāi-piáu kóng,
sin sû kái-chò ûi-hō͘ chū-iû lîn-khoân,
sī phó͘-sè,bē piàn ê kè-ta̍t,
goân-pún tō bô khan-sia̍p ì-sek hêng-thài,
hō͘ kok-chióng phôe-hu-sek,jîn-chéng,kok-che̍k ê Chèng-tāi-lâng lóng goān-ì khui-chhùi chhiùⁿ hāu-koa,
chòe-āu chìⁿ-pé koa-sû koân phiò thong-kòe.
Chèng-tāi soat-bêng,
chêng chi̍t pái(chhit goe̍h cha̍p chhit)lîm-sî hāu-bū hōe-gī keng-kòe lâi khui-hōe ê tāi-piáu to-goân thó-lūn,
chê-choân piáu-ta̍t chiàⁿ-bīn,tò-bīn ì-kiàn liáu-āu,
oân-sêng siu-chèng la̍k kù koa-sû.
thâu-chêng sì kù piáu-koat thong-kòe î-chhî goân hāu-koa koa-sû;
tē-gō͘ kù kái-chò
tē-la̍k kù koa-sû kái-chò
Lio̍k,bûn-chiong sì
"Lān-bîn"m̄ sī bú-lio̍k sû,sī chèng-tī sū-si̍t
chok-chiá:Chiúⁿ Ûi-bûn
Chêng-chi̍t-chām-á Âng Sò͘-chu kā chi̍t ki lōe-iông kā lāu êng-bîn(sio̍k chheng"lāu-ō͘-á")hō-chò"Tiong-kok lān-bîn"
koh iau-kiû in tńg khì Tiong-kok ê iáⁿ-phìⁿ tah chiūⁿ bāng-lō͘ liáu ín-khí mûi-thé kah chèng-tī láu-á ê phì-siùⁿ.
Chit kóa mûi-thé hâm chèng-tī láu-á lóng leh mē Âng Sò͘-chu thài ē iōng"Tiong-kok lān-bîn"lâi bú-jio̍k lāu êng-bîn,
Koh kóng-tio̍h sūn-sè chhui-sak hoán cho̍k-kûn kî-sī hoat.
Lán jīn-ûi tio̍h-ài choân-bīn kiám-thó tāi-chì ê in-kó koan-hē,
M̄-thang kan-na ū chhùi kóng Âng Sò͘-chu niâ.
Tāi-seng,
Mûi-thé tio̍h-ài kheh-koan kong-pò͘ Âng Sò͘-chu ê sin-hūn hām bāng-lō͘ ê lâu-ōe kì-lo̍k.
Âng Sò͘-chu pún-sin sī"Hôa-hiong-jîn",tō sī"gōa-séng"tē jī tāi,
Jî-chhiáⁿ tī Facebook mā bat kong-khai o-ló Má Eng-káu.
Chit khoán ê sū-si̍t mûi-thé lóng pàng-tiām-tiām,
Tian-tò kiông-tiāu Âng Sò͘-chu sī bó͘ chi̍t ê pún-thó͘ siā-thoân ê sêng-oân.
Chit kóa mûi-thé ê chò-hoat si̍t-chāi chin thiau-kang.
Tē jī,
"Lān-bîn"m̄ sī bú-jio̍k sû,sī chèng-tī sū-si̍t.
"Lān-bîn"thong-siông sī kí hit kóa in-ūi chiàn-cheng ia̍h-sī thian-chai ê in-sò͘ chō-sêng bó͘ chi̍t kok ê jîn-bîn soán-te̍k cháu-lō͘ chhian-sóa khì pat-ê kok-ka tòa ê chêng-hêng.
Tī Âng Sò͘-chu chit ê sū-kiāⁿ lāi-té,
"Lān-bîn"chit ê sû ē hiah kò͘-lâng-oàn,
Sī in-ūi chit ê sû thiau-chiàn-tio̍h Tiong-hôa-bîn-kok thóng-tī Tâi-oân ê ha̍p-hoat-sèng!
Chiúⁿ Kài-se̍k ē-tàng phài kun-tūi lâi Tâi-oân sī kin-kì liân-kun thóng-sòe MacArthur ê tē it hō bēng-lēng.
kin-kì it kiú sù ngó͘ nî káu goe̍h chhe jī hoat-pò͘ ê tē it hō bēng-lēng,
Tiong-kok(Boán-chiu tû-gōa),Tâi-oân kah pak-úi cha̍p la̍k tō͘ í-siōng ê Oa̍t-lâm kau hō͘ Chiúⁿ Kài-se̍k hū-chek chhú-lí Ji̍t-pún kun-tūi ê tâu-hâng.
Chiàu-kóng,Ji̍t-kun tâu-hâng ê tāi-chì chhú-lí soah,Chiúⁿ Kài-se̍k tio̍h-ài thè-chhut Tâi-oân.
Chhiūⁿ kóng,chìn-ji̍p Oa̍t-lâm ê jī-cha̍p bān Kok-bîn-tóng tāi-kun oân-sêng siū-hâng liáu
tī it kiú sù lio̍k nî joa̍h--lâng tō thè tńg khì Tiong-kok.
M̄-koh,lâi Tâi-oân ê Tiong-kok kun-tūi m̄-nā bô thè,
Tī hoat-seng Jī-jī-pat kek-bēng liáu Chiúⁿ Kài-se̍k koh ke phài kun-tūi lâi tìn-ap Tâi-oân-lâng.
Tiong-hôa-jîn-bîn-kiōng-hô-kok tī it kiú sù kiú nî kiàn-kok liáu,
Chiúⁿ Kài-se̍k phah su cháu iâⁿ.
I tī Bí-kok chò khò-soaⁿ ê chêng-hêng-hā,
Í liû-bông chèng-koân ê hong-sek chiām-sî kià-seⁿ tī Tâi-oân.
Chit khoán chêng-hêng tō ká-ná jī chiàn kî-kan,
In-ūi Tek-kok kah So͘-liân ê ji̍p-chhim soah cháu-lō͘ khì Eng-kok London ê Poland liû-bông chèng-koân kāng-khoán.
In-ūi Tiong-hôa-bîn-kok liû-bông chèng-koân m̄ sī Tâi-oân,
Ūi-tio̍h phiah-bián Tiong-kok lī-iōng kè-sêng Tiong-hôa-bîn-kok ê miâ-gī kā Tâi-oân chia̍h--lo̍h-lâi,
Só͘-pái Bí-kok tī it kiú chhit kiú thong-kòe si̍t-si kū-pī kok-lāi-hoat sèng-chit ê"Tâi-oân koan-hē hoat".
Chit ê hoat bêng-khak piáu-sī iōng bú-le̍k khak-pó Tâi-oân ê an-choân.
Chiū chèng-tī-siōng lâi kóng,
Tâi-oân tō káⁿ-ná Puerto Rico án-ne,
Sī Bí-kok ê hái-gōa pó-hō͘-tē.
Tē saⁿ,
Tâi-oân chèng-tī tē-ūi iáu-bōe kái-koat í-chêng,
Jîn-bîn ū koân-lī chú-tiuⁿ sin chèng-hú.
Ji̍t-pún tī it pat kiú ngó͘ nî chiap-siū Tâi-oân ê sî koh hō͘ Tâi-oân-lâng nn̄g tang ê sî-kan thang khó-lū beh chò tá chi̍t kok lâng.
Chiúⁿ Kài-se̍k lâi kàu Tâi-oân,
Bô mn̄g Tâi-oân-lâng ê ì-sù tō ti̍t-chiap kā Tâi-oân-lâng lia̍t-ji̍p Tiong-hôa-bîn-kok ê jī téng kok-bîn.
Chit ê chèng-koân tō-sǹg iû Chhòa Eng-bûn chò chóng-thóng,
Mā kāng-khoán sī gōa-lâi chèng-khoân.
In-ūi i kui-ê thé-chè sī í Tiong-kok chò su-khó lâi chè-tēng.
Kì-jiân Tâi-oân-lâng bô cha̍p-chiok ê Tâi-oân chèng-hú,
Jîn-bîn tong-jiân ū koân-lī kiàn-li̍p ka-kī ê sin chèng-hú.
Tē sì,
Tiong-kok Kok-bîn-tóng chiah sī cho̍k-kûn kî-sī kah chha-pia̍t thāi-gū ê chú-bô͘.
Kok-bîn-tóng kî-sī Tâi-oân cho̍k-kûn ê tāi-chì kui tho͘-lá-khuh.
Chhiūⁿ kóng,
Kok-bîn-tóng chip-chèng tang-tiong,
Ta̍k nî pian kui chheng ek ī-soàn hō͘ hia Tiong-kok lāu êng-bîn.
Hia-ê lāu-ō͘-á múi lâng pêng-kin tit--tio̍h ê keng-hùi sī Tâi-oân lông-bîn ê káu pōe.
Lēng-gōa,
Kok-bîn-tóng iōng chiàⁿ-káng kî-sī iōng-gí ê"Bân-lâm-lâng"kah"Kheh-lâng"lâi chheng-ho͘ Tâi-oân cho̍k-kûn.
Chiàu Khó͘ Sīn ê"soat bûn kái jī"ê kóng-hoat,
"Bân"sī chôa chéng,iá-bân ê bîn-cho̍k.
Chiàu Lô Hiong-lîm,Pâng Ha̍k-ka,Segawa ê gián-kiù
"Kheh-lâng"goân-té lóng ū phì-siùⁿ gōa-tē lâi ê lâng ê ì-sù.
Sī-án-chóaⁿ Kok-bîn-tóng tō ē-sái phì-siùⁿ Tâi-oân ê cho̍k-kûn?
Nā-chún Âng Sò͘-chu ài hông khián-chek,
Án-ne Kok-bîn-tóng ê chōe-kò sī Âng Sò͘-chu ê chheng bān pōe--lah!
It,Sò͘-jī
sòa-lo̍h-lâi khòaⁿ tâi lâm chhī bîn-á-chài chhe káu ê thiⁿ-khì
un-tō͘ jī cha̍p sì chì jī cha̍p la̍k tō͘,lo̍h-hō͘ ki-lu̍t saⁿ cha̍p%
lâi-pin ngó͘ it it hō chhiáⁿ-lâi gō͘ hō kūi-tâi pān-lí
lóng-chóng la̍k pah káu cha̍p peh kho͘,chāu lí nn̄g kho͘
kin-á-ji̍t sī cha̍p-goe̍h cha̍p-gō͘,pài-sì
góa ê hō͘-chiàu hō-bé sī sù sam pat khòng sam khòng jī sam lio̍k
gún-tau ê tiān-ōe hō-má sī khòng chhit pat ngó͘ jī sù it it pat
i-tī it kiú kiú jī nî chhut-sì
chhiáⁿ pang góa choán hun-ki lio̍k jī pat
Jī,Seng-oa̍h Tùi-ōe
Sió-chiá,chhiáⁿ-mn̄g,ū leh bē siá-chuh--bô?
Lí ài té-ńg--ê,á-sī tn̂g-ńg--ê?
Té-ńg--ê.
Lí chhēng kúi hō--ê?
Cha̍p-la̍k hō--ê.
Chit niá hó--bô?Chhiáⁿ lí chhì chhēng khòaⁿ-māi.
Lín ū khah tōa hō--chi̍t-sut-á--ê--bô?
Ū,chit niá ê chhùn-chhioh hó--bô?Ū kàu tōa--bô?
Chit niá chin súi,chhùn-chhioh iā tú-hó.Che chi̍t niá ài lōa chē?
La̍k-pah gō͘-cha̍p kho͘.
Ē-tàng sǹg khah sio̍k ê--bô?
Chin sit-lé,gún chia ê mn̍gh-kiāⁿ lóng put-jī-kè.
O͘h,sī án-ne.
M̄-koh āu kò-goe̍h gún chia-ê saⁿ lóng ē phah peh-chiat.
O͘h,tio̍h--lah,góa téng lé-pài kā lín bé chi̍t siang ê,
chóng--sī siuⁿ sè siang,ē-sái ōaⁿ--bē?
Chhiáⁿ lí the̍h khì gō͘ lâu ōaⁿ,hó--bô?
Góa siūⁿ beh sàng gún thài-thài chi̍t niá saⁿ.
Chhiáⁿ-mn̄g,tio̍h khì kúi lâu bé?
Káu lâu.
Chhiáⁿ-mn̄g,lín kúi tiám koaiⁿ-mn̂g?
Àm-sî cha̍p tiám.
Saⁿ,Bûn-chiong it
chheⁿ-mê ah ài-khùn──siá Si Pēng-sek ê ōe
chok-chiá:Tân Bêng-jîn
chin kú bô tńg-khì chng-kha,
thàn kòe-nî ū kúi kang êng,
tńg-khì kò͘-hiong Chiong-hòa Jī-lîm sàn-sim,
khì chhân-thâu-á sàn-pō͘,
iā tó tī pha-hng ê chhân-hn̂g chháu-á-téng pha̍k-ji̍t-thâu,
bô-ì-tiong khòaⁿ-tio̍h chhù-piⁿ-tau ê gín-á kā gû khan--chhut-lâi,
góa siūⁿ-kóng to iā chin kú lóng ki-hāi-hòa--ah,
chóaⁿ ū lâng koh leh sái gû?
mn̄g khan-gû ê gín-á-hiaⁿ,
i chhiò góa piàn to͘-chhī-lâng--ah,
soah m̄ chai lông-sū choh-sit-tāi.
hit chiah gû iā bô thoa-chhia iā bô thoa-lê kòa chhiú-pē,
ná ū sêng beh sái ê hêng?
koh kóng khòaⁿ hit chiah gû,
tī ji̍t-thâu-kha,
ba̍k kheh-kheh,
m̄ chai í-keng chheⁿ-mê ah sī leh ài-khùn,
khòaⁿ--khí-lâi koh lāu-khok-khok,
beh ná ē ū-la̍t thang chò khàng-khòe.
chhī-gû-hiaⁿ ê ōe hō͘ góa pháiⁿ-sè koh kám-tōng,
Tâi-oân chū-lâi sī lông-gia̍p kok-tō͘,
pò͘-chhân,chhah kam-chià,
gû thê-kiong chú-iàu ê lô-tōng-la̍t,
péng-thô͘,lê-chhân,phah-lêng,phah-la̍k-ta̍k,thoa-chhia,thoa chio̍h-mô͘.
put-koán chúi-gû a̍h chhiah-gû,
lóng iōng chi̍t sè gû ê sèⁿ-miā hōng-hiàn tī chit tè thó͘-tē,
chiah ū-hoat-tō͘ kiàn-li̍p Tâi-oân ê lông-gia̍p ki-chhó͘,
chìn-chi̍t-pō͘ iōng chit khoán keng-chè-la̍t hoat-tián kang-gia̍p,
chō-sêng kin-á-li̍t ê Tâi-oân siā-hōe keng-chè,
lūn kong hêng siúⁿ,
gû èng-kai sī tē-it kong-lô chiá.
kúi pái chhut-kok,
chhiâng-chāi thiaⁿ lâng kóng"Tâi-oân-lâng sī iá-bân-lâng,
chia̍h tâng chia̍h thih,
ū mo͘ chia̍h kàu chang-sui,
bô mo͘ chia̍h kàu chhìn-thûi,
siáⁿ-mih sí-lâng kut-thâu to ū lâng chia̍h."
iōng án-ne thí-chhiò Tâi-oân-lâng.
góa kā kóng"Tâi-oân chin chē lâng bô chia̍h gû-bah."
tùi-hong ìn kóng"gû-bah sī hiān-tāi-lâng ê chú-si̍t,
Tâi-oân-lâng m̄ chia̍h gû,
piáu-sī Tâi-oân sī lo̍k-ngó͘ bîn-cho̍k."
góa kóng"Tâi-oân-lâng kám-liām gû tùi gún ê kòng-hiàn,
put-lím-sim chia̍h i ê bah.";
tùi-hong kóng"chit-chūn bô leh sái gû,
koh kóng lán chia̍h--ê gû sī bah-gû,
kah chúi-gû bô koan-hē,
Tâi-oân-lâng liân chit khoán tì-sek to bô."
góa si̍t-chāi bô siūⁿ-beh koh ìn-ōe,
Tâi-oân-lâng iā chai chit chióng lí,
chóng-sī siūⁿ-tio̍h gû tùi lán ê kong-lô,
bô-lūn siáⁿ-mih gû,
lóng m̄-kam kā chia̍h,
chit khoán kám-un ti pò ê sim,
m̄ sī kî-thaⁿ bîn-cho̍k ē-tit lí-kái--ê.
kui-ê chng-kha lóng iōng ki-hâi keng-chok,
ūn-su iā lóng ū chhia-lióng,
gû í-keng thè-hiu,
chin chē lâng lóng koh chhī gû,
lāu-khok-khok tī chháu-tē chia̍h chháu,
kau-á-piⁿ lim-chúi,
li̍t-thâu-ē sàn-pō͘,
chhiū-ńg hioh-khùn,
ba̍k kheh-kheh,
m̄ chai chheⁿ-mê a̍h sī leh ài-khùn,
chóng-sī tī Tâi-oân lâu-lo̍h kōaⁿ-chúi liáu-āu,
i ū chu-keh hō͘ lâng kā i chun-tiōng,kèng-pài.
góa kò-sî chhī-gû gín-á kah gû-hiaⁿ,
tī hông-hun ê kò͘-hiong,
iân chi̍t tiâu hō͘ thô͘ tâi--khì ê gû-chhia-lō͘ kau tn̂g-tn̂g,
ná kiâⁿ ná siūⁿ,
ū-chi̍t-kang,
góa só͘ chò--ê Tâi-gí-bûn khang-khòe nā ū sêng-chiū,
góa iā beh tńg-lâi kò͘-hiong ióng-ló,
ba̍k kheh-kheh hioh tī kò͘-hiong ê chhân-hn̂g,
chhin-chhiūⁿ góa chi̍t siú koa só͘ siá--ê:
gû-chhia-lō͘,kau tn̂g-tn̂g,
siūⁿ-beh sio-chioh-mn̄g,
lí iⁿ-iⁿ-oaiⁿh-oaiⁿh ē-tàng kiâⁿ lōa hn̄g,
kám ē kiâⁿ-kòe gún kò͘-hiong ê chhân-hn̂g?
pe̍h-lēng-si,kha tn̂g-tn̂g,
kám ē poe-kòe gún kò͘-hiong ê chhân-hn̂g?
sì,Bûn-chiong jī
gún cha-bó͘-kiáⁿ ê sèng-kàu-io̍k sì khò
chok-chiá:Lí Khîn-hōaⁿ
gún cha-bó͘-kiáⁿ kin-nî cha̍p-saⁿ hòe,
m̄-tio̍h,èng-kai kóng cha̍p-sì hòe--ah.
(it)
gún chhái-chhú chin khai-hòng ê sèng-kàu-io̍k,
bô ài hō͘ i tùi sèng siuⁿ-kòe sîn-pì-kám.
ūi-tio̍h beh hō͘ i tùi lâng ê sin-thé ū kiān-khong ê khòaⁿ-hoat,
goán kui-ke-hóe tī chhù--lí chhiāⁿ chhiāⁿ sī bô chhēng mi̍h-kiāⁿ chông-lâi-chông-khì.
góa sī gún tau ûi-it ê lâm-sèng,
kèng-ka su-iàu hō͘ i khòaⁿ koàn-sì,
í-āu bān-it nā tú-tio̍h po̍k-lō͘-kông--ê,
chiah bē tāi-kiaⁿ-sió-koài,hoa-iông-sit-sek.
ū-chi̍t-kang,góa tú thǹg-kng-kng,
tùi pâng-keng kiâⁿ-khì e̍k-keng,
i m̄ chai khì siūⁿ--tio̍h a̍h-sī án-chóaⁿ,
jiok lâi góa ê chiàⁿ-bīn,
koh àⁿ--lo̍h-lâi,
līn-chin koan-chhat,
khòaⁿ siuⁿ kú,
góa soah ū chi̍t-tiám-á bīn âng,
mā i kóng:
"ah bô lí sī leh chhòng sáⁿ?"
"góa khòaⁿ i chòe-kīn ū leh tōa--bô?"
"lí taⁿ mā hó--ah,
tōa-lâng--ê bē koh tōa--ah,
gín-á--ê m̄-chiah ē it-ti̍t tōa.
lí m̄ bat thiaⁿ-kòe--hio͘h?
he tō sī leh kóng cha-bó͘ gín-á ê hit hāng mi̍h-kiāⁿ!"
(lī)
chòe-kīn i tng-leh siáu bāng-chè-bāng-lō͘,
koh te̍k-pia̍t ài khì khòaⁿ hia-ê chhiau-kip Model ê bāng-chām,
i kóng he sī gē-su̍t.
ū sî khòaⁿ-tio̍h khah chán--ê,
koh ē pò góa him-sióng.
i khòaⁿ chin chē liáu-āu,kā-góa kóng:
"góa ê kiat-lūn sī,
cha-bó͘-lâng ê sin-khu khah hó-khòaⁿ,
cha-po͘-lâng--ê bô siáⁿ-mih ì-sù!"
góa kā kóng:
"lí tiàm Internet o͘-pe̍h se̍h,
ài chai-iáⁿ ū--ê só͘-chāi bē-sái khì,
chai--bô?"
"m̄-kò góa lē-gōa,
in-ûi góa khah chá-se̍k,
góa ta̍k hāng lóng mā chai--ah.
kî-si̍t khòaⁿ iā bē án-chóaⁿ--lah,
kan-nann ē-kha ē sio-sio niâ."
"mā sī mài khì khah hó,
in-ūi lí ê sin-khu hoat-io̍k iáu bōe oân-choân hó-sè,
khòaⁿ he tùi hoat-io̍k bô hó,
ná chhin-chhiūⁿ lim-chiú kāng-khoán,
mā sī tùi hoat-io̍k bô hó,
pa-pa m̄-chiah lóng m̄ hō͘ lí lim."
(saⁿ)
e-chái-á góa lóng pôe i chia̍h chá-khí,
jiân-āu sàng i khì ha̍k-hāu.
(chòe-kīn i kám-kak hō͘ tông-o̍h khòaⁿ--tio̍h ē pháiⁿ-sè,
kiaⁿ lâng chhiò i
"chiah tōa-hàn--ah,
koh hō͘ pa-pa Walk lâi ha̍k-hāu",
nā leh-beh kàu--ah tō kiò góa lî hn̄g-hn̄g,
tiām-tiām,bē-sái kóng"Have a nice day!")
lō͘--lí,
gún lóng iān-nā kiâⁿ iān-nā kóng-sńg-chhiò.
"pah,sī-án-chóaⁿ Tiong-kok-lâng kóng
"lí iáu-bōe tōa-hàn,
tán lí tōa-hàn chiah kā lí kóng,
che kah sèng ū koan-hē."
"góa tōa-hàn--ah!"
"Ok,Tiong-kok-lâng chiok hāi--ê,
kiò cha-bó͘-lâng tio̍h-ài līn-miā,
nā-sī kè-tio̍h chhin-chhiūⁿ ke án-ne,
sûi peh---lì tiō lo̍h--lâi--ê,
mā ài khah jím-nāi--leh;
nā-sī kè-tio̍h chhin-chhiūⁿ káu án-ne,
peh---lì tō chiok kú lóng m̄ lo̍h--lâi--ê,
mā ài jím-nāi."
"ah lí sī ke a̍h-sī káu?"
(sì)
che sī lēng-gōa chi̍t kang ê sèng-kàu-io̍k.
gún cha-bó͘-kiáⁿ kóng i ū tàu siūⁿ,
só͘-í ài kā i ê miâ kì tī chia,
i kiò-chò Lí Ka-gî.
hit e-chá-á,
gún hoat-hiān in Tiong-kok-lâng ê chó͘-sian N̂g-tè goân-lâi sī chi̍t chiah ti-ko-chiaⁿ.
"Tiong-kok-lâng thài ē kóng in lóng sī N̂g-tè ê kiáⁿ-sun?"
"ah to N̂g-tè chiàn-iâⁿí-āu,
tō kā thiⁿ-kha-ē ê cha-po͘-lâng lóng iam tiāu--ah!
chhin-chhiūⁿ í-chêng gún chng-kha,
kui-chng kan-taⁿ chi̍t chiah ti-ko,
ta̍k-ke chhù lāi lóng mā chhī ti-bó,
kú-kú--á chiah khai-chîⁿ chhiàⁿ lâng khan hit chiah ti-ko lâi tà,
só͘-í kui-chng ê ti lóng mā sī hit chiah ti-ko ê chèng."
"án-ne kóng ná-chhiūⁿ bô lōa hó
án-ne kóng,
N̂g-tè m̄ soah piàn-chò ti-ko-chiaⁿ!"
gō͘,Bûn-chiong sam
a-pa ê sim-koaⁿ bó͘ kah pó-pòe gû
chok-chiá:Lîm Hàn-sim
a-pa chhut-sì tī ji̍t-pún sî-tāi ê lông-gia̍p siā-hōe,bu̍t-chu chiâⁿ khiàm-khoat,
chhù-lāi sàn-chhiah,bô-chîⁿ thang tha̍k-chheh,
soah tio̍h-ài lâi khan gû-chhia,chài soa-chio̍h-á khì bē,
thàn-chîⁿ-tńg-lâi hō͘ chhù-lāi iōng,chiâⁿ sin-khó͘!
a-pa seⁿ káu ê gín-á,
gō͘ ê cha-po͘-gín-á kah sì-ê cha-bó͘-gín-á,
li̍t-chí chiâⁿ kan-khó͘,
iáu-koh ài chiàu-kò͘ í-keng tó tī bîn-chhn̂g-téng cha̍p-gōa-tang ê khan-chhiú,
soah bô sî-kan thang chiàu-kò͘ káu ê gín-á,
chí-hó pàng-leh hō͘ in pha-chhia-lin,
tì-sú káu ê gín-á ê ha̍k-le̍k koân-koân-kē-kē,
ū tāi-ha̍k chhut-gia̍p--ê,iā ū kan-na sió-ha̍k chhut-gia̍p--ê;
in-ūi gín-á siⁿ-chiâⁿ chē,tōa-sè-hàn ê nî-kí mā chha put-chí-á chē,
thâu-bóe cheng-chha ū lī cha̍p-hòe,chin-chiàⁿ chiàu-kò͘ bē lâi.
góa pâi tē-peh,
tng góa cha̍p-gōa-hè-á,tú bat-tāi-chì ê-sî-chūn,
hiaⁿ-ko kah a chí lóng-í-keng chhōa-bó͘ seⁿ-kiáⁿ,sêng-ka-li̍p-gia̍p.
Hit-ê sî-chūn,
a-pa ūi-tio̍h thàn a-bú ê i-io̍h-hùi,
iáu-koh ài kè-sio̍k khan gû-chhia,thoa soa-chio̍h-á,
kóng--khí-lâi mā chiâⁿ sin-khó͘.
sui-bóng góa kan-na cha̍p-gōa-hè-á,
m̄-koh,góa ê hàn-chháu siōng hó,
tiāⁿ-tiāⁿ kah góa a-pa chò-hóe chiūⁿ soaⁿ-phiâⁿ,lo̍h khe-po͘ khì chhōe soa chio̍h-á.
it-poaⁿ tek,chi̍t-kang ē-tàng thoa nn̄g chōa soa chio̍h-á,
siu-ji̍p mā sǹg bē-bái,m̄-koh iáu-sī bô kàu-iōng.
góa-sī káu ê gín-á lāi-té,
siōng-chia̍p tòe lāu-pē khan gû-chhia khì tōa-tō͘-khe ko͘ soa,
tī bô tha̍k-chheh,hioh-khùn sî,góa lóng ē tòe a-pah khì choh-sit.
thàn-chîⁿ tńg--lâi,
a-pa nā bô-tāi-chì,
tiō-kóaⁿ-kín chhōa goán a-bú khì khòaⁿ sian-siⁿ,
góa tō khì tha̍k-chheh;
a-pa nā-ū tāi-chì,
góa tō khiâ hit-tâi lo̍k-kho̍k-bé chài goán a-bú khì hō͘ i-seng khòaⁿ,
che-sī ta̍k-kang ài chò ê khang-khòe.
a-bú siōng thiàⁿ--góa,
góa múi kang pàng-o̍h tńg--lâi,
lóng ē cháu-khì mn̂g-chhn̂g piⁿ,
kā a-bú sai-nai,
a-bú tō ē khe̍h sai-khia nn̄g kak-gîn hō͘--góa,
góa tō thiòng kah tòng-bē-tiâu,
ná thiàu ná cháu-khì thai soa.
la̍k,Bûn-chiong sì
thai soa tùi chi̍t ê cha̍p-hòe gín-á lâi-kóng,
sī chi̍t kiāⁿ chiâⁿ chho͘-tāng ê khang-khòe,
m̄-koh,tī thai chi̍t gû-chhia soa á liáu-āu,
góa iáu-ū khùi-la̍t thau soan-khì phah-kiû,
m̄-koh phah-kiû tńg--lâi,
nā hō͘ a-pa chai,tio̍h ài-chia̍h tîn-tiâu phòe sǹg-pôaⁿ,
"lí chit ê kâu-sí-gín-á!
thai chi̍t gû-chhia soa-chio̍h-á thai bô-kàu,iáu-ū khùi-la̍t khì phah-kiû,
sī-m̄-sī chia̍h siuⁿ pá,bô-tāi-chì chò?"
thiaⁿ-tio̍h a-pa leh mē,góa tiō-kóaⁿ-kín soan-khì tha̍k-chheh,khah bô-tāi-chì.
kî-si̍t,góa-chai-iáⁿ a-pa sī m̄-kam góa chi̍t ê sè-hàn gín-á chò-liáu siuⁿ-kòe thiám.
a-pa siōng thiàⁿ goán tau hit-chiah gû,
in-ūi i-sī goán tau siōng gâu thàn chîⁿ--ê,
ko͘ soa mā tio̍h i;chài soa mā tio̍h i;thoa soa mā tio̍h i.
Mā in-ūi án-ne,goán lóng tùi i chiok hó--ê.
Tī i leh thoa gû-chhia ê-sî-chūn,
m̄-koán gû-chhia-téng ū chài soa iah-sī bô,
lóng m̄-chún goán peh khí-khì gû-chhia-téng chē,
lâi kiám-khin i ê hū-tam;
goán tau hit-chiah gû m̄-nā ài-chia̍h chháu,mā ài-chia̍h ta ê ông-lâi phôe,
tì-sú goán tiāⁿ-tiāⁿ long ài khì bé ta ê ông-lâi phôe hō͘ i chia̍h,
nā bô,tio̍h-ài khì koah chháu tńg-lâi hō͘ i chia̍h;
Iah-sī khan-khì ha̍k hāu-lāi ê chháu-po͘ chia̍h chháu,
chia-ê khang-khòe sī lóng chiâⁿ kan-khó͘ ê-tài-chì,
iā-sī chiâⁿ chhù-bī ê kì-tî.
ū chi̍t-pái,góa chhōa-i khì chi̍t ê lîn-ke ê chháu-po͘ chia̍h chháu,
chia̍h-pá liáu-āu,
tī pòaⁿ-lō͘ tiong,hiông-hiông chhut-hiān chi̍t ê chhēng âng saⁿ ê cha-bó͘ gín-á tī ke-lō͘ leh kiâⁿ.
in-ūi gû siōng kiaⁿ âng-sek,
tì-sú i soah it-ti̍t hiòng chit ê cha-bó͘-gín-á chhiong--khì,
hāi chit ê cha-bó͘-gín-á kiaⁿ kah kui-ê bīn-sek pe̍h-siah-siah.
i tō it-ti̍t chông,it-ti̍t chông,chông li̍p-khì lâng-tau ê chàu-kha,
khû tī chàu piⁿ mà-mà-háu;
gû mā sī tòe i it-ti̍t chhiong--ji̍p-khì,
hó-ka-chài!
chàu-kha mn̂g siuⁿ e̍h,gû ê bak-tó͘ siuⁿ tōa,
tiō án-ne-seⁿ,kā i kha̍h tī chàu-kha mn̂g,
chìn bô-hoat-tō͘ chìn,thè bô-hoat-tō͘ thè,
góa chi̍t ê cha̍p-gōa hòe gín-á ná-ū hoat-tō͘ chhú-lí chit-khoán tāi-chì?
Chit-sî-chūn,chhù piⁿ-á ū-lâng khòaⁿ--tio̍h,
tiō-kóaⁿ-kín cháu-khì kiò gún a-pa lâi,
chit ê būn-tê chiah kái-koat.
liáu-āu,góa khan-gû tńg--khì;
a-pah tō pôe chit ê cha-bó͘-gín-á tńg-khì in tau,
chi̍t-lō͘-siōng it-ti̍t an-tah,kiaⁿ-i kiaⁿ--tio̍h.
Goán mā koh chhōe chi̍t-kang,
tài tán-lō͘ khì hiòng chit ê cha-bó͘-gín-á hōe-sit-lé.
kàu chit-chūn,siūⁿ-tio̍h chit-kiāⁿ tāi-chì,
sim-chōng iáu ē pho̍k-pho̍k chháiⁿ.
it Sò͘-jī
sòa-lo̍h-lâi khòaⁿ hûn-lîm-koān miâ-á-chài 12 hō ê thiⁿ-khì
un-tō͘ cha̍p gō͘ tō͘ chì cha̍p chhit tō͘,lo̍h-hō͘ ki-lu̍t cha̍p%
lâi-pin sì pah gō͘ cha̍p gō͘ hō chhiáⁿ-lâi káu hō kūi-tâi pān-lí
lóng-chóng saⁿ pah káu cha̍p jī kho͘,chāu lí peh kho͘
kin-á-ji̍t sī gō͘-goe̍h jī-poeh,pài-sì
góa ê hō͘-chiàu hō-bé sī jī khòng lio̍k lio̍k it ngó͘ lio̍k kiú chhit
gún-tau ê tiān-ōe hō-bé sī khòng sam - sam kiú jī sam it kiú ngó͘
i-tī it kiú chhit jī nî chhut-sì
chhiáⁿ bang góa choán hun-ki pat chhit lio̍k jī
jī Seng-oa̍h Tùi-ōe
Āu-lé-pài-it góa phah-sǹg ē khì Tâi-pak.
Tâi-pak,lí bat khì--kòe--bô?
M̄-bat.Che sī góa tē it pái khì.
Lí beh chē hóe-chhia khì,sī--bô?
Lí kám-kak chē hóe-chhia án-chóaⁿ?
Bē bái!Chū-kiông-hō sī siōng hó--ê.
Sui-jiân khah kùi,chóng--sī ke chin kín.
Ū kong-lō͘-kio̍k ê chhia--bô?
Ū,ū Tiong-heng-hō--ê,iā ū Kok-kong-hō--ê.
Tó chi̍t khóaⁿ ê khah hó?
Lóng bē-biá!
Sui-jiân lóng ū léng-khì,m̄-koh Kok-kong-hō--ê khah sóng-khoài!
ùi Ko-hiông kàu Tâi-pak ài lōa kú?
Kok-kong-hō--ê chin kín,sì、gō͘ tiám-cheng tō ē kàu.
Beh chiūⁿ-chhia í-chêng,tio̍h ài seng bé phiò--bô?
Ài.Siōng hó saⁿ-ji̍t chêng seng bé hō͘ hó-sè.
Chi̍t ji̍t ū kúi pang?
Chi̍t ji̍t ū kúi-ā cha̍p pang.
Chha-put-to múi jī-cha̍p hun-cheng ū chi̍t pang.
Ē-sái bé lâi-hôe-phiò--bē?
Ē-sái.Bé lâi-hôe-phiò kah sio̍k.
Nā beh khì Ko-hiông chhia-thâu béphiò ê sî,góa tio̍h kā sió-chiá kóng siáⁿ-mi̍h?
Lí kā i kóng:Jī-cha̍p-jī hō chái-khí cha̍p tiám pòaⁿ kàu Tâi-pak ê Kok-kong-hō,lâi-hôe-phiò chi̍t tiuⁿ.
To-siā.
saⁿ Bûn-chiong it
Hi-hoa ê sè-kài
Tī chit-ê sè-kài,
Bô-siáⁿ-mi̍h sī chin--ê,
Chin-chin ké ké,
Ná chhiⁿ chhiūⁿ bong bē tio̍h khòaⁿ bē chheng.
"lí mā khah chha-put-to-leh!
Siáⁿ-mi̍h sî-chūn iah-koh tī hiah teh thoa-soa,
Bîn-á-chài to̍h ài kā pò-kò kau--chhut-lâi-ah!"
keng-lí tùi a-chhiu teh gia̍h kông!
"góa ē chīn-liōng kóaⁿ--chhut-lâi-lah!
Lí seng mài siūⁿ-khì."
A-chhiu teh kā keng-lí ko͘-chiâⁿ.
"góa chin-chiàⁿ tit beh tòng bē tiâu--ah!
Miâ-á-chài ē-po͘ saⁿ tiám chún-sî kau lâi góa ê pān-kong-toh-téng.
keng-lí kóng-liáu tō bô hiah-nī siūⁿ-khì-ah!"
A-chhiu sim-lāi tī siūⁿ-kóng,
I ê pò-kò khah chò chi̍t-pòaⁿ niâ,
Chit-siaⁿ chhám--ah!
"Ah!Siūⁿ-tio̍h-ah!
I ê hó-pêng-iú a-châi it-tēng ū-hoat-tō͘ kā góa tàu-saⁿ-kāng."
A-chhiu siūⁿ--tio̍h,
I ê sim tō khai-sí phi̍h phok chháiⁿ.
Tī chit keng kong-si mā-beh la̍k tang-ah!
A-chhiu i kan-na sìn-jīm a-châi niâ,
In-ūi kî-tha ê lâng lóng bô tiâu-ti̍t ê kò-sèng,
Kah i bē ha̍h.
Ū bōe chió ê cha-po͘-lâng siūⁿ-beh chiap-kīn i lóng ū bo̍k tek--ê,
I bô siūⁿ-beh hām in ū kau-chhap.
"a châi lí kám ē-tàng thè góa siūⁿ chit-ê kè-ōe,
Keng-lí phài che hō͘ góa chò koh kā góa chhui,
Chin-chiàⁿ chiok thâu--thiàⁿ neh!
"Hó--ah!Bô-sáⁿ-mi̍h būn-tê,
M̄-koh án-ne góa ē-àm koh bô-thang khùn--loh!"
A-châi ná kóng ná thò͘ chi̍t-ê tōa-khùi."
"Ah bô án-ne,kin-á-ji̍t àm-tǹg góa chhiáⁿ--lí hó--bô?
Khòaⁿ-lí siūⁿ-beh chia̍h sáⁿ-mih o͘h!"
"A-chhiu siūⁿ-tio̍h nā-sī in nn̄g ê lâng chò-hóe
Bīn lóng âng--khì ah!
"Bô-iàu-kín lah!Chìn-chêng lí mā kā góa tàu-saⁿ-kang hiah chē--ah!
Bián kheh-khì lah!"
A-châi thiaⁿ A-chhiu án-ne kóng beh chhiáⁿ--i,
I chiok hoaⁿ-hí--ê!
M̄-koh in tau ka-kéng bô hó,
Koh ài chiàu-kò͘ chi̍t-ê sī-tōa-lâng,
Ài khai bē chió chîⁿ,
Só͘-í i pháiⁿ-sè chiap-siū a-chhiu ê hó-ì.
"Lán kau-chêng mā bē-bái,chin-chiàⁿ m̄-bián,
Ah bô-lí chhiáⁿ góa ím-liāu to̍h hó--ah!"
A-châi chhiò-bi-bi kā A-chhiu kóng.
Tī chi̍t-keng sè keng ka-pi tiàm,
Khì-hun chiâⁿ hó,
In tō tī hia tau̍h-tau̍h-á thó-lūn kè-ōe.
Sî-kan to̍h án-ne kòe--khì ah!
Teh thó-lūn ê sî,
A-châi it-ti̍t khòaⁿ a-chhiu ê ba̍k-chiu,
Hāi A-chhiu chin pháiⁿ-sè,
M̄-káⁿ kā khòaⁿ.
I chìn-chêng to̍h tùi A-châi ū-ì-sù--ah!
M̄-koh A-châi i chit-ê lâng gōng-gōng,
Soah bô hoat-hiān a-chhiu teh kah-ì--i,
kan-na kā A-chhiu tòng-chò sī chi̍t-ê
chiok hó ê cha-bó͘ pêng-iú niā-niā.
Keh-kang thàu-chá,
A-chhiu tō khí-chhn̂g,
Kā beh kau ê chu-liāu chhoân hō͘ hó-sè,
Ē-po͘ thang hō͘ hit-ê tùi i bô hó ê keng-lí.
Tiong-tàu-tǹg chia̍h-liáu,
A-chhiu to̍h kā mi̍h kiaⁿ khǹg leh keng-lí ê toh-téng--ah!
Hit-ê sî-chūn iah-bē nn̄g tiám--ê.
"chiâⁿ hó,hiah-nī chún-sî kau,
Tán--leh lí kám ū-êng?
Lán khì pan kong-sek phàu-tê khai-káng hó--bô?"
hit-ê keng-lí kóng kah teh thau-chhiò.
"o͘h!Pháiⁿ-sè,tán--chi̍t ê góa bô-êng,
Khó-lêng bô-hoat-tō͘ khì--o͘h!
"a-chhiu thiaⁿ-tio̍h chit-ê keng-lí án-ne kóng,
I ê sim-lāi kiaⁿ-kiaⁿ neh!
Siáⁿ-mi̍h sî-chūn tùi i hiah hó--ah!
A-chhiu kóng hō͘ a-châi thiaⁿ,
I mā kám-kak koài-koài,
Kiò-i tō khah sè-lī--ê.
A-chhiu hā-pan liáu-āu,
I ka-tī chi̍t-ê lâng beh khiâ o͘-tó͘-bái tńg-khì chhù-nih,
Kiat-kó i hoat-hiān āu-piah ū chi̍t-ê lâng kā-i tòe-tiâu-tiâu,
Si̍t-chāi ū-kàu khióng-pò͘--ê,
Tō m̄-káⁿ oa̍t-thâu khòaⁿ,
Sī lú khiâ lú kín.
Hit-ê tòe tī a-chhiu āu-piah ê cha-po͘-lâng tō sī hit-ê keng-lí,
I siūⁿ-beh tùi a-chhiu siáu ti ko,
Tī kong-si iok bē sêng,
Tō tòe tī i ê āu-piah!
Si̍t-chāi siuⁿ put tòng--ah!
Àm-sî,A-chhiu khà-tiān-ōe hō͘ a-châi kóng chit kiāⁿ tāi-chì,
Kóng kah beh khàu--chhut lâi--ah!
A-châi kā-i an-tah,koh kā kóng,bián hoân-ló,góa ē pó-hō͘--lí.
Āu-lâi,A-chhiu ê tông-sū kā-i kóng,
Hit kang tòe tī lí āu-piah ê lâng sī keng-lí.
A-chhiu thiaⁿ kah leh phi̍h-phi̍h-chhoah,
Mā m̄-káⁿ khì kong-si siōng-pan--ah!
A-châi chai-iáⁿ lóng tī keng-lí bīn-thâu-chêng ké-chò bô tāi-chì,
I sī teh koan-chhat hit-ê ti-ko keng-lí chò ê tāi-chì.
Chi̍t lé-pài kòe--khì--ah!
A-châi mā tùi a-chhiu sî-chit--ah!
I beh pôe-phōaⁿ a-chhiu khì chhōe sin--ê thâu-lō͘,
Hām i chò-hóe,i āu--lâi chiah hoat-hiān i tùi a-chhiu sī ū kám-chêng--ê,
Tō hām i tàu-tīn--loh!
A-chhiu tùi a-châi ê kám-chêng sī hiah-nī chin,koh hiah-nī chhim!
sì Bûn-chiong jī
sim-sek cháu-chhōe Tâi-pak-siâⁿ
chok-chiá:Lí Hong-lêng
lâi tī sam-sòaⁿ-lō͘ lâm-sòaⁿ chia-ê ha̍k-hāu kà Tâi-gí í-keng kàu tē-jī ha̍k-kî,
sui-jiân ta̍k-lé-pài chiah lâi kà e-chái-á ê saⁿ cheh khò,
m̄-kohò kà soah,chia̍h-tàu í-āu,
kiâⁿ-khì Tâi-pak chhia-thâu ê kòe-thêng tang-tiong,
chŏaⁿ piàn-sêng ka-kīka-tī chi̍t ê lâng iû-siúⁿ,cháu-chhōe,jīn-bat Tâi-pak-siâⁿ le̍k-sú ê chhù-bī sî-khek.
"sam-sòaⁿ-lō͘"sī it kiú khòng kiú nî Ji̍t-pún sî-tāi thiah Tâi-pak-hú siâⁿ-chhiûⁿ,
chiàu goân ki-tē khí-chō sì tiâu sì-cha̍p bí khoah ê khoân siâⁿ tō-lō͘,
sī chham-khó cha̍p-káu sè-kí Au-chiu to͘-chhī kui-ōe pān-hoat,
tī chhia-lō͘-tiong iōng nn̄g tōa chōa ê le̍k-tē chò hun-lī-tó,
kā lō͘-bīn hun-chò"saⁿ tè",
án-ne lâi hō-miâ--ê.
àn siâⁿ-chhiûⁿ ê tang,pak,sai,lâm lâi kā khòaⁿ,
to̍h sī hiān-thsú-sî ê Tiong-san-lâm-lō͘,Tiong-hàu-se-lō͘,Tiong-hôa-lō͘ i̍t tōaⁿ,kah Ài-kok-se-lō͘;
iā to̍h sī kóng,
hō͘ chit sì tiâu tōa-lō͘ kho͘--khí-lâi ê só͘-chāi,
to̍h sī Chheng-kok sî-tāi bóe-kî in-ūi kun-sū,hêng-chèng ê su-iàu,
chiah khí-chō ê Tâi-pak hú-siâⁿ.
pí Báng-kah,Tōa-tiū-tiâⁿ khah bān chiah ū ê Tâi-pak-hú,
siâⁿ-chhiûⁿ tī it kiú khòng kiú nî chiah oân-kang.
in-ūi siong-sìn hong-súi ê koan-hē,
siâⁿ-chhiûⁿ ê ūi-tì kak-tō͘ tī khí-chō ê sî ū hiàⁿ tang tiâu-chéng cha̍p-gōa tō͘,
kah siâⁿ-lāi ke-lō͘ ê hong-hiòng bô siáⁿ it-tì.
sì-bīn ê siâⁿ-lâu-mn̂g ū tang"Kéng-hok-mn̂g"kian-kò͘,
thong Sek-kháu(Siông-san kū-miâ),Ke-lâng;
pak"Sîn-un-mn̂g"sī chú siâⁿ-mn̂g,
lâi-óng Tōa-tiū-tiâⁿ,Tōa-lông-pōng(Tāi-tông-khu kū-miâ),Hō͘-bóe(Tām-chúi kū-miâ);
se"Pó-sêng-mn̂g"hô-hôa ū-pān,
ti̍t-chiap chhut-ji̍p Báng-kah;
lâm"Lē-chiàⁿ-mn̂g"siōng tōa chō,
thong-óng Kó͘-têng(Kó͘-têng kū-miâ),Kéng-bóe(Kéng-bí kū-miâ);
bóe--á chiah khí--ê Sió-lâm-mn̂g"Tiông-hi-mn̂g)"khah siù-khì,
lī-piān Pang-kiô(Pang-kiô kū-miâ)lâi-khì.
gō͘ Bûn-chiong saⁿ
Ji̍t-pún-lâng it kiú khòng khòng nî chip-hêng"chhī-ke kái-chèng"khai-sí thiah siâⁿ-chhiûⁿ,
Se-mn̂g sī thâu chi̍t chō hông thiah ê siâⁿ-mn̂g;
tī iú-chì tîn-chêng,bîn-kan hoán-tôaⁿ chi-hā,
chhun ê sì chō kàu it kiú sam ngó͘ nî thàu-kòe"sú-chek pó-chûn-hoat"pó-liû--lo̍h-lâi.
m̄-koh,1966 nî Tâi-pak chhī-chèng-hú iōng‘chéng-tùn chhī-iông ê lí-iû,
tî-liáu Pak-mn̂g î-chhî goân-pún âng hiā hông-ōe-sek siâⁿ-lâu lia̍h gōa,
kî-thaⁿ saⁿ chō ê nî-chîⁿ,
lóng hông hoan-chò hóng le̍k liû-lî-hiā ê Tiong-kok pak-hong lâu-koh hêng-thài.
Chheng-kok khí-chō ê Tâi-pak-siâⁿ,
ū chin chē ke-lō͘ sī chit-chūn Tâi-pak-chhī Tiong-chèng-khu ê ke-lō͘ chiân-sin,
chhin-chhiūⁿ Tang-mn̂g-ke sī thán-ti̍t hiòng chóng-thóng-hú chit tiâu
Pak-mn̂g ke sī Phok-ài-lō͘;
Se-mn̂g-ke chiap Chio̍h-hng-ke sī Hêng-iông-lō͘;
Lâm-mn̂g-ke sī Kong-hn̂g-lō͘ lâm tōaⁿ;
Hú-chiân-ke kap Bûn-bú-biō-ke sī chit-chūn ê Tiông-khèng-lâm-lō͘ it tōaⁿ;
Hú-āu-ke sī Koán-chiân-lō͘;
Bú-tâi-ke chiap Sió-lâm-mn̂g-ke sī iân-pêng-lâm-lō͘;
ah su-īⁿ-ke sī Tiông-sa-ke,
han-chî chhī-ke sī Kùi-iông-ke ê chêng-sì miâ.
tong-sî,Tâi-pak ti-hú gê-mn̂g sī tī chit-má Tiông-khèng-lâm-lō͘-thâu kah Koán-chiân-lō͘ chit-tah;
Pò͘-chèng-si kah sûn-bú gê-mn̂g tī Tiong-san-tn̂g hù-kīn
Teng-êng su-īⁿ,hoan o̍h-tn̂g,se o̍h-tn̂g tī Tiông-sa-ke,Thô-goân-ke ê kah lō͘;
bûn-biō,bú-biō sī Pak-it-lú kah su-hoat-īⁿ hia;
Thian-hiō-kiong sī jī-jī-pat kì-liām kong-hn̂g,Tâi-oân phok-bu̍t-koán chia.
"it hú,lī lo̍k,saⁿ Báng-kah,sì Goa̍t-tin(kiâm-chúi kū-miâ)"ê sî-tāi,
"Tâi-pak-siâⁿ"bô-iáⁿ-bô-chiah;
m̄-koh,in-ūi le̍k-sú chi̍t-sî ê soán-te̍k,
keng-kòe chip-chèng tī-lí ê kui-ōe kiàn-siat,
kah siú-to͘ pit-jiân ê lo̍h-pûi hoat-tián,
jī-cha̍p-it sè-kí chit-chūn ê Tâi-pak,
khiā tī kòe-khì Tâi-pak-siâⁿ khí-chō ê tē-ki-téng,
í-keng piàn-sêng sè-kài ū-miâ ê to͘-chhī!
goán chin hòⁿ-hiân,
koh pah-gōa nî āu ê Tâi-pak,
ē sī sáⁿ-khoán kui-bô͘ sè-bīn
sî-kàu,in hia-ê lâng,
koh ē án-chóaⁿ khòaⁿ-thāi chit-chūn ê Tâi-pak--leh?
la̍k Bûn-chiong sì
hō͘ Sikan ê chi̍t tiuⁿ phoe
chok-chiá:Lâu Sêng-hiân
Sikan:
góa sim-ài ê sim-koaⁿ-á-kiáⁿ,
lí ê chhut-hiān chin-chiàⁿ hō͘ a-pah kah a-bú kiaⁿ-chi̍t-tiô--neh,
tī goán chóa-hun chiah tú móa bô kúi kò goe̍h,
lí tio̍h í-keng tiām-tiām-á ka-ji̍p goán ê seng-oa̍h--ah,
siūⁿ-tio̍h lí tú tī ma-ma pak-tó͘-lāi bô kúi lé-pài,
goán iá-koh m̄ chai-iáⁿ lí tī-leh,
nn̄g ê lâng chiâⁿ hó-táⁿ,
koh tī Hân-kok ê soaⁿ-téng chhu-seh,
siak kah mi-mi-mauh-mauh,
ka-chài siōng-tè ū khòaⁿ-kò͘ lí ê pêng-an,
sui-bóng án-ne,
siūⁿ--khí-lâi mā sī tùi lí chiâⁿ pháiⁿ-sè,
mā chin m̄-kam.
Sikan,
lí ê kàu-ūi sui-jiân kóng sī chi̍t ê ì-gōa,
m̄-koh,
a-pah kî-si̍t ǹg-bāng--ê sī koh-khah tōa ê ì-gōa.
a-pa bô kî-thāi lí tha̍k siáⁿ-mi̍h phok-sū,
bī-lâi lí ū tē-ūi--bô,ū hó-gia̍h--bô lóng bô-iàu-kín,
siōng-kài tiōng-iàu--ê sī,
a-pâ boeh ài lí chò chi̍t ê chun-tiōng ka-tī,chun-tiōng pa̍t-lâng,tùi ka-tī láu-si̍t mā tùi pa̍t-lâng láu-si̍t ê lâng,
ǹg-bāng lí ē-tàng thiàⁿ siōng-tè,
mā ài khòaⁿ-tiōng lán kiōng-tông ê bú-chhin~Tâi-oân.
téng-thâu chia-ê kî-thāi,
chiàu lí lâi kóng,
èng-kai sī kài ki-pún--ê,
bô liōng kóng chit-má tian-tò chiâⁿ-chò hi-hán--ah,
lán chē-chē ê tông-pau.
ài chîⁿ khah iâⁿ láu-si̍t chò-lâng,
ài tē-ūi khah iâⁿ kòe ka-tī ê bó-thó͘,
khòaⁿ-tiōng lī-ek khah tōa kòe siōng-tè.
iû-kî sī lán ê bú-chhin.
Tâi-oân,
hō͘ gōa-lâng chau-that kúi-ā pah nî,
hiān-thsú-sî koh hō͘ i ka-tī chiâⁿ chē chú-bîn bô khòaⁿ tī gán-lāi,
ū sáⁿ-mi̍h pí che koh-khah hō͘ lâng kám-kak kan-khó͘--ê--leh?
Sikan,
lí kám chai-iáⁿ lí ū chi̍t ê kài te̍k-pia̍t ê miâ?
a-pâ ê kò͘-hiong tī Bîn-hiông,
goân-té sī Hoanya pêⁿ-po͘-cho̍k ê Táⁿ-niau-siā,
Hoanya ê jîn-bîn í-keng lóng chhōe bô--ah,
tān-sī góa siong-sìn lán ê hoeh-chúi lāi-té,
he̍k sī chē he̍k sī chió,
iáu-ū tài Hoanya ê khùi-la̍t kah êng-kng,
"Sikan"chit ê pó-liû tī I-lêng-ka-kú it pat kiú chhit nî kì-lo̍k ê Hoanya jī-sû,
sī"hî"ê ì-sù,
siu-chông lán chó͘-kong-á ê kì-tì kah sim-siaⁿ.
"hî"tī sèng-keng kah iû-thài bûn-hòa lāi-té tāi-piáu siōng-tè ê kiù-sio̍k,
lán Tâi-oân koh sī chi̍t ê hái-sū kok-ka,
ū lâng tiāⁿ-tiāⁿ ài iōng hái-ang lâi pí-phēng.
Sikan,
a-pâ m̄-tāⁿ ǹg-bāng lí hiáng-siū siōng-tè kî-miāu ê kiù-un,
mā ǹg-bāng lí se̍k-sāi ka-tī Tâi-oân-lâng ê sin-hūn,
bô koh-chài phāiⁿ Tiong-kok ê hoàn-bāng,
tian-tò ē-tàng ùi kò͘-tēng ê su-sióng kap bûn-hòa kheng-khak.
lâi tit-tio̍h tháu-pàng,
thiàⁿ-sioh hái-iûⁿ bîn-cho̍k ê kui-sio̍k,
ài ka-kī ê thó͘-tē,kok-ka kah jîn-bîn,
chhin-chhiūⁿ tōa-hái.
seng ùi thó͘-tē ê chi̍t-tiám-chi̍t-tih lâi lia̍p-chek,
chiah ǹg gōa-kháu hāⁿ chhut kha-pō͘,
ū chiàⁿ-káng pau-iông kah khui-khoah.
Sikan,
koh la̍k kò goe̍h lán to̍h ē-sái kìⁿ-bīn--lo͘h,
a-pâ siá chit tiuⁿ phoe hō͘--lí,
lí iah khòaⁿ bōe tio̍h,
m̄-koh bô-tek-khak tī kúi-ā cha̍p nî í-āu,
lí ē iōng koh-khah súi,koh-khah ku̍t-tia̍h ê Tâi-bûn,
kā lán Tâi-oân the̍h chi̍t ê Nobel bûn-ha̍k-chióng--leh.
Sikan,
chiok-hok lí pêng-an tōa-hàn,
hoaⁿ-hoaⁿ-hí-hí kiâⁿ-chiūⁿ jîn-seng ê lō͘,
góa sim-ài ê sim-koaⁿ-á-kiáⁿ.
pa-pa
Lí sé-bīn ài koh sé gōa-kú?
Góa tán beh sé sin-khu--neh.
Heh!Góa lóng chhoân hó--ah,lí chiah beh ji̍p-khì!
Hó--lah!Hō͘ góa seng sé chi̍t-ē-á bīn.
A-hoe lí tī lāi-té chhòng-siáⁿ?Lí hó--ah--bōe?
Lí leh piān-só͘--o͘h?Koh ē-tàng chhiò-koa.
Án-chóaⁿ?Pì-kiat--o͘h?
Bô--lah,liâm-mi tō chhut--lâi--lah.
Lí sé-bīn ài koh sé gōa-kú?
Góa ná-ē lóng bô thiaⁿ tio̍h chúi siaⁿ?Chiok kú--ah--neh!
Beh hó--ah,beh hó--ah.Lí sī sái leh kún--sio͘h?
Ho͘h!Góa sī sió-tán beh chhut-mn̂g,kóaⁿ beh seng sé seng-khu sé sé--leh,
góa mā ài lâu sî-kan se-chng táⁿ-pān--lio͘h.
Bô,lí ê bīn sī ū gōa tōa?Thài su-iàu sé chiah kú!
Heh heh,lâng tú-chiah leh chhì e-chái-á bé ê chúi-hún-ko kah khàm-hâ-ko,
chit-má beh lo̍h-chng tong-jiân mā ài khah kang-hu--leh!
Goân-lâi--o͘h!Siūⁿ-kóng lí ê bīn-phôe kám ū chhiūⁿ gû-phôe hiah tōa tiuⁿ,
goân-lâi sī leh thiah chong-hông!
Hó--ah,ōaⁿ lí--ah.
chǹg kòe pōng-khang,tō kàu gî-lân
tâi-oân bo̍k-chêng siōng tn̂g ê pōng-khang sī tī"Chióng Ūi-Chúi ko-sok-kong-lō͘(pak-gî ko-sok-kong-lō͘,
kok-tō gō͘ hō)"téng,
lâi-óng tâi-pak kàu gî-lân chi-kan ê"soat-soaⁿ pōng-khang".
chiàu tn̂g-tō͘ lâi khòaⁿ,
lán chit-ê pōng-khang,
hiān-chú-sî,mā-sī a-chiu tē-la̍k,sè-kài tē-káu tn̂g ê kong-lō͘ pōng-khang.
Chióng Ūi-Chúi ko-sok-kong-lō͘ tī jī khòng khòng lio̍k nî tiong thong-chhia,
i ê thâu,bóe tiám sī tùi lâm-káng hē-thóng kàu so͘-ò,
sī gî-lân-koān lâi-khì tōa tâi-pak tē-khu kah tâi-oân se-pêng ê kau-thong tiōng-iàu tō-lō͘.
goán thâu-chi̍t-pái sái-chhia cháu chit tiâu ko-sok-kong-lō͘,
sī kéng chi̍t-ê phó͘-thong-sî,
tùi lâm-káng kàu gî-lân ūn-tōng kong-hn̂g,
chêng-āu chha-put-to sì,gō͘-cha̍p hun-cheng;
tong-ji̍t àm-sî tńg-lâi lâm-káng,
khà-tiān-ōe kā goán beh peh cha̍p-hòe ê má-mah pò-pêng-an ê sî,
mā hō͘ i kiaⁿ-chi̍t-ē!
tong-liân,chit tiâu ko-sok-kong-lō͘ ē-tàng thong-chhia,
ài kám-siā chin chē kok-lāi-gōa kang-chok lîn-goân ê hi-seng kah hōng-hiàn.
iân-lō͘ tī chio̍h tiāⁿ á ho̍k-bū khu ū khiā pak-gî ko-sok-kong-lō͘ kang-têng sûn chit lîn-goân kì-liām-pi;
tī soat-soaⁿ pōng-khang kháu thâu-siâⁿ chit pêng ū Chióng Ūi-Chúi kì-liām-pi.
chit-chūn,óa lâm-káng,lāi ô͘,se̍k-chí(kū-miâ"chúi tńg kha")chiah ū kheh-ūn hun sì ê lō͘-sòaⁿ leh cháu.
chia ê sì ê lō͘-sòaⁿ thâu-chêng,
lóng sī tùi tâi-pak îⁿ-soaⁿ-á hoat-chhia,
keng-kòe lâm-káng chhia-thâu choán-ūn sai chām,lâm-káng tián-lám koán,
tī lâm-káng liân-lo̍k tō chiap"Formosa ko-sok-kong-lō͘(kok-tō saⁿ hō)",
lâi-kàu lâm-káng hē-thóng kau-liû-tō chiap chit tiâu kok-tō gō͘ hō liáu-āu,
àn chhia-phiò lō͘-sòaⁿ,
kā lán ti̍t-chiap chài kàu thâu-siâⁿ o͘-chio̍h-káng,gî-lân,lô-tang,
ia̍h-sī lâm-hong ò á.
chē kheh-ūn kiâⁿ kok-tō gō͘ hō,
khòaⁿ chhia-thang-gōa ê kéng-tì,
hó-thiⁿ ê sî,
ū chheng-san-le̍k-chúi,nâ-thian pe̍h-hûn,khe-kîⁿ jîn-ka lâi chò-phōaⁿ;
nā tú-tio̍h lo̍h-hō͘-thiⁿ,
tō hó-chhin-chhiūⁿ ū-lâng thê-kiong ba̍k-chúi mô͘-pit ōe,
hō͘ lán lâi him-sióng.
chheng-chhó ê tē-piau kò-sī,
mā hō͘ lán chai-iáⁿ chit tiâu ko-sok kong-lō͘-téng,
ū o͘-thô͘ khe kiô,lâm-káng pōng-khang,chio̍h tiāⁿ á pōng-khang,o͘-thô͘ pōng-khang,pêng soaⁿ(kū-miâ"pang-soaⁿ")pōng-khang;
tng khòaⁿ-tio̍h chiàⁿ-chhiú-pêng,pîⁿ-nâ hit-ê chhat phú nâ-sek pòaⁿ îⁿ hêng ê thih kiô ê sî,
kheh-ūn chhia tō sûi sái li̍p-lâi soat-soaⁿ pōng-khang,
ah~sim-koaⁿ-thâu mā ē sûi kā lán ìn kóng:
chǹg kòe pōng-khang,tō kàu gî-lân!
sin-pū-á
Lîm Siù-hôa
í-chá lông-gia̍p siā-hōe,
chò-chhân-lâng khòaⁿ thiⁿ chia̍h-pn̄g,
chi̍t-nî sin-khó͘ phah-piàⁿ ê,
bē-kham-tit chi̍t-pái ê hong-thai tōa-chúi,
tiō hō͘ thiⁿ-kong-peh-á siu-siu khì,
só͘-í tāi-pō͘-hūn lóng chin sàn-chia̍h.
hit-chūn,mā bô chiat-io̍k ê koan-liām,
chò-lâng ke-āu ê sī ē seⁿ seⁿ kàu bē seⁿ,
só͘-í chhit sian-lú,peh ióng teng bô sǹg siáⁿ,
seⁿ chi̍t táⁿ,chi̍t kin ê mā bô hi-kî,
in-ūi chē lâng chē hok-khì mah!
chhù-lí thâu-chhùi chiah-nī chē,
chò-sit siu-sêng ê,chheⁿ chia̍h to bô-kàu ah,
beh ná ū-thang chhun leh chò sī-sè chhōa-bó͘ ê phèng-kim,
chò-lâng pē-bú ê,
ūi-tio̍h beh séng chit tiâu chîⁿ,
tō kā lâng pun tú chhut-sì bô gōa kú ê cha-bó͘ gín-á-iⁿ tńg-lâi io,
che tō hō-chò sin-pū-á lah!
thèng-hāu chit ê cha-bó͘-gín-á tńg-tōa-lâng liáu-āu,
tō kéng chi̍t ê hó li̍t-chí iah-sī thàn kòe-nî-sî-á,
kā-i hâm nî-hòe siong-tong ê hāu-siⁿ sak-chò-tui,
hō͘ in chiâⁿ-chò ang-á-bó͘.
lâng kóng:cha-bó͘-gín-á chhài-chí-á miā.
chit kù ōe nā iōng tī sin-pū-á ê sin-siōng,
si̍t-chāi sī tàu kah bā bā bā,
che-sī án-chóaⁿ kóng-leh?
goán a-bú kah goán ta-ke lóng sī sin-pū-á chhī ê,
m̄-koh,tī góa ê kám-kak,
khiok-sī chi̍t-lâng chi̍t khoán miā.
a-bú i koai-khá,kut-la̍t,bē khêng-hun,
koh siⁿ-chò súi-súi ah,
só͘-í chiâⁿ tit-lâng-thiàⁿ,
to̍k-to̍k goán a-chek put-sî to beh kā khi-hū,
ū chi̍t-pái,i khì chhân-lí,
thia̍p chi̍t gû-chhia ê han-chî beh chhia tńg-lâi,
goán hit-ê khok-hêng ê a-chek,
kèng-liân kā gû khan leh tńg,
tiau-kò͘-ì beh hō͘ a-bú piàn-bô-lián.
ka-chài,
a-kong a-má bē âⁿ kiáⁿ,
tian-tò mē a-chek siuⁿ m̄-sī-khoán.
koh thiaⁿ-kóng:goán pâ--á chin kah-ì i,
kiaⁿ-i khì hō͘ lâng jiok khì,
ta̍k-pái nā khì chò-kang,
lóng ē thau-thau-á tòe khì bih leh khòaⁿ-i ū kah pa̍t ê cha-po͘ lâng kóng-ōe bô?
kî-si̍t,a-bú pēng bô kah-ì pháiⁿ-sèng-tē ê a-pah,
chí-sī a-kong kóng-kòe,
a-bú nā bô chò i ê sin-pū,
i sí to bē lo̍h sim,
a-bú kám-liām a-kong ióng-chhī ê kong-lô khah tōa thiⁿ,
chí-hó tah-èng hâm a-pah kiat sêng hu-chhe.
goán ta-ke kóng in a-niâ kā-i sàng hō͘ lâng liáu tō khì chū-sat,
ióng-pē chit pêng khi-hū-i bô lāu-bú,
só͘-í chū-sè-hàn tō kā-i tòng-chò cha-bó͘-kán,
khang-khòe ài chò siang hūn,
chiah ē-tàng ōaⁿ chi̍t tǹg pá,
ū-tang-sî-á koh tio̍h chia̍h han-chî-chhiam phòe iâm,
sin khó͘ pēⁿ thàng mā bô-thong chhōa i khì hō͘ i-seng khòaⁿ.
āu-lâi kè hō͘ hong-liû phiau-phiat ê tōa-hiaⁿ,
soah tio̍h kah lâng kong-ke ang-sài.
i kā só͘-ū ê oàn-chheh lóng khǹg tī sim-koaⁿ-té,
tō-sǹg-kóng chia̍h-lāu kiáⁿ-lî sin-pū lóng chīn-sim iú-hàu,
mā bô-hoat-tō͘ siau-tháu i it-seng ê put-hēng.
chit-má,chhiūⁿ goán chit pòe ê,
gín-á sī nn̄g ê tú-tú-hó ê nî-tāi,
cha-bó͘-kiáⁿ,thiàⁿ,to bē-hù-ah,
beh ná-ū khó-lêng sàng hō͘ pa̍t lâng-leh?
só͘-í sin-pū-á chit-ê miâ-sû,
chá tō bô liû-hêng-ah.
tiong-chhiu kó͘-kim tâm
chit phiⁿ bûn-chiong khan--chhut ê sî,
kin-nî ê tiong-chhiu-cheh iā kòe-khì--ah,
góa sǹg-sī kòe-sî bē la̍h-ji̍t──bô ha̍h sî--lah,
m̄-koh,ta̍k-nî lóng ū tiong-chhiu,
chit phiⁿ tō kā sǹg-chò sī mê-nî ê tâu-kó hó--lah.
gún kó͘-chá ê tiong-chhiu,
kah goe̍h-niû bô-siáⁿ-mih koan-hē,
tian-tò sī kah má-chó͘-pô ū koan-hē;
goân-lâi hit-sî sī lông-gia̍p siā-hōe,
kok ê cheh-ji̍t lóng kah sîn-bêng ū koan-hē.
tiong-chhiu ka chiat,
má-chó͘-pô múi chi̍t-kang lûn-liû kàu kok chng-thâu sûn-sī,
hit kang,kok chng-thâu lóng ài pān seng-lé lâi chè-pài má-chó͘-pô,
àm-sî koh ài chhiáⁿ-lâng-kheh,tàu-lāu-lia̍t.
hit-sî,chhân khang-khòe mā lóng chò-oân--ah,
só͘-í,goán lāu-pē ē chhōa góa khì chhin-chiâⁿ tau khì hō͘ lâng chhiáⁿ,
tāi-kài múi-nî lóng ū chi̍t nn̄g pái,
goán chng-lí ê má-chó͘-pô kòe-thâu sī peh ge̍h cha̍p-sì,
mā-sī pài má-chó͘,chhiáⁿ-lâng-kheh,
bô-lâng pài goe̍h-niû,chhiáⁿ siông-ngô͘.
cha̍p-gō͘ hit kang,
nā-sī bô-khì hō͘ lâng chhiáⁿ,
tō tī chhù--lí chia̍h goe̍h-piáⁿ,
nî-nî lóng kāng-khoán,
tō sī chi̍t-lâng chi̍t-tè pêng-se piáⁿ,
bô-thang ke chi̍t-tè,
hit-sî ê choh-chhân-lâng lóng án-ne,
ū-chîⁿ pān seng-lé,chhiáⁿ sîn-bêng kah lâng-kheh,
tō sī bô-chîⁿ bé khah hó khah chē ê goe̍h-piáⁿ.
chhut-gōa tha̍k-chheh ê sî,
chi̍t-ê tông-o̍h ê lāu-pē sī bîn-ì tāi-piáu,
tiong-chhiu-cheh sî-chūn,
ū chi̍t-tōa-tui pa̍t-lâng sàng-lé--lâi ê goe̍h-piáⁿ,
i kóng in chhù--lí ê lâng lóng mā-sī chia̍h kah ē ùi,
che hō͘ góa-siūⁿ bē-hiáu,
goe̍h-piáⁿ hiah-nī hó-chia̍h,thài-thó ē ùi?
āu--lâi,
pài sîn ê hong-sio̍k goân-chāi,
chhiáⁿ-lâng-kheh ê hong-sio̍k soah bô--khì,
goe̍h-piáⁿ ê khoán-sek ū khah chē,
phín-chit mā-ū seng-kip.
m̄-koh,soah tau̍h-tau̍h-á cháu-chhut chi̍t-ê sin ê hong-sio̍k,
tō sī tiong-chhiu hang-bah.
ū chi̍t-nî,góa khui-chhia tńg--lâi,
tī e̍h-e̍h ê hāng-á lō͘,
ū kúi ke lâng tī hāng-á piⁿ hang-bah,
chhia sái--kòe ke-kiám ū eng-ia,
án-ne hang-bah sī m̄-sī ke chi̍t bī?
ah hāng-á e̍h-chiⁿ-chiⁿ,
kám ū sim-chêng siúⁿ-goe̍h?
si̍t-chāi sī bô ōe-seng kiam bô chêng-tiāu.
hiān-sî ke-ke-hō͘-hō͘ ū chhia,
hang-bah ê só͘-chāi tō ē sóa-khì khah hn̄g khah khui-khoah ê só͘-chāi,
chit-ê kong-kéng tō bô--khì--ah.
m̄-koh,tiong-chhiu hang-bah si̍t-chāi sī thài kòe sî-kiâⁿ,
siúⁿ-goe̍h,chia̍h goe̍h-piáⁿ soah chiām-chiām bô--khì.
iah-koh-ū,sio thòaⁿ pàng--chhut-lâi ê khong-khì u-liám soah lú lâi lú giâm-tiōng.
hong-sio̍k ē kái-piàn,
m̄-koh,chia̍h goe̍h-piáⁿ,siúⁿ-goe̍h ê hong-sio̍k,
ōaⁿ-chò hang-bah ê hong-sio̍k,
chit kám-sī hó hong-sio̍k?
hó-tit-ka-chài,
chêng kúi nî ê tiong-chhiu-cheh hit kang,
goán ê liām-koa thoân ū ki-hōe tī lîm--ka hoe-hn̂g piáu-ián,
hoe-hn̂g hong-bīn hi-bāng goán ián-chhut kah tiong-chhiu ū-koan ê hì-bûn,
iûⁿ siù kheng lāu-su sûi-sî koat-tēng beh ián lū bông chèng ê kò͘-sū,
goân-lâi,chit-ê kò͘-sū sī án-ne khai-sí--ê:
peh ge̍h cha̍p-gō͘ sī tiong-chhiu,
chhian-kim-sió-chiá phau siù-kiû,
siù-kiû phau tī bông-chiàⁿ chhiú,
siòng-iâ phah kóaⁿ m̄ siu-liû.
ū-tang-sî-á,lán tī chia̍h hang-bah í-gōa,
mā ài-chia̍h chi̍t-kóa bûn-hòa ê niû-si̍t.
iûⁿ-thô tāu
kū-nî ê kôaⁿ--lâng,
khì Siù-niá ê chhan-thiaⁿ chia̍h-pn̄g,
thàn chhài ah-bē chiūⁿ-toh ê sî-chūn,
kiâⁿ-khì chêng-tiâⁿ bóng se̍h bóng khòaⁿ iah-ū tām-po̍h-á li̍t-hoe-á ê chhài-hn̂g-á,
chhōe khòaⁿ chú-lâng-ka kám ū àm-khàm siáⁿ hó-mi̍h bô the̍h chhut-lâi chú hō͘ lâng-kheh chia̍h--ê,
hiông-hiông siam-tio̍h chi̍t chhok chá to ta-lian--khì ê tāu-tîn tîⁿ tī pin-nn̂g-châng ê chhiū-sin,
tn̂g-tn̂g ê tāu-ngeh tiâu tī téng-koân hàiⁿ--chi̍t-ē hàiⁿ--chi̍t-ē,
chhun-chhiú kā chhoah--lo̍h-lâi,
siòng kui-po͘ kú,
m̄-chai sī siáⁿ-mih óaⁿ-ko sô.
gîm tī chhiú-tê-á kiâⁿ tńg-lâi chhan-thiaⁿ lāi-té,
thâu-ke kóng che sī ē-sái chú lâi chia̍h chhit-thô ê"iûⁿ-tô-tāu",
kah chin-chiàⁿ ê kóe-chí-á iûⁿ-tô ū la̍k liàm ê sin-khu lâi pí-phēng,
chit khoán tāu-á chiah sì liām,
m̄-chiah ū lâng kóng sī"sì-kak-tāu","si̍t-tāu",
m̄-bián ak-pûi koh bē tio̍h-thâng,
gâu tōa koh chhàu-chiān,
hoan-hù góa kā ta-lian ê chí the̍h tńg-khì chèng.
tang-cheh kòe bô-gōa-kú,
góa kā tāu-ngeh lāi-té ê chí,
sûi-lia̍p-á khǹg li̍p-khì hoat-chai ê phûn-á,
chi̍t lé-pài āu chèng-keng lóng ū chhut-íⁿ,
koh kòe nn̄g lé-pài āu,
ū sió-khóa thiu-koân ê tāu-châng kiōng-beh nńg-kha--lo̍h-lâi,
bô chhōe só͘-chāi kā sóa-chai bē soah.
thâu-bóe kè kiōng cha̍p lia̍p ê chí,
ū oa̍h--ê chiah peh châng.
góa ū chham-khó bāng-lō͘ téng-koân ê pō͘-sò͘,
chhìn-chhái chhōe ū khah cha̍h ńg ê só͘-chāi tō kā chai--lo̍h-khì,
chiàu-kóng bô ji̍t-thâu-kng ê só͘-chāi,
hoe-chháu chhâ-chhiū-á sī bô-hoat-tō͘ seⁿ-thòaⁿ--ê,
góa mā chai-iáⁿ chit ê tō-lí,
hó-ka-chài iûⁿ-thô-tāu i ka-tī ē chhōe sio keh-piah ê chhiū-á lâi soan-tîn,
khí-khì siōng téng-koân ê chhiū-oe thèng-hāu li̍t-thâu-kong lâi chiò--i.
lán lâng chhit--goe̍h ê sî-chūn ū khui-hoe kiat tāu-ngeh,
m̄-koh lóng iah-bōe tōa kàu chāi tō hoa--khì,
óa beh chhit kò goe̍h bô siu-sêng kah pòaⁿ ngeh,
chin-chiàⁿ sī chhâ khah léng chàu,
bô ài koh khì chim-chiok i ê sí-oa̍h,
chhut-chāi i khì o͘-pe̍h soan.
Tiong-chhiu-cheh liáu-āu,
ū bán-tio̍h cha̍p-tháng ngeh khah tōa ê iûⁿ-tô-tāu,
sim-koaⁿ-lāi thiòng kah bē-kò͘--tit,
ji̍p-lâi chàu-kha hiâⁿ-chúi,
sa̍h hó kā ko͘ khí-lâi ùn soàn-jiông tāu-iû,
sàng ji̍p-khì chhùi-khang chhì kiâm-chiáⁿ,
ná pō͘ ba̍k-thâu ná khioh-kéng,
koa kah thun bē lo̍h--khì,
soah kui pôaⁿ chóng kā chhia lo̍h-khì phun-tháng--khì.
thiàu kang koh khì bán khah sè ngeh ê tāu-á,
tiau-kang kéng lóng bô chhiau-kòe cha̍p-gō͘ kong-hun--ê,
kòe-thâu tn̂g--ê tō kā phah chhut-khì láng-gōa,
kāng-khoán chhiat hō͘ chi̍t tè chi̍t tè phiaⁿ lo̍h tiáⁿ-té iōng sa̍h--ê,
chha-put-to nn̄g hun-cheng tō kā hô͘ khí-lâi pôaⁿ-á-téng,
ùn soàn-jiông tāu-iû chún-chò sì-siù-á chia̍h,
phang koh iù-jī,
phēng téng-kái ê tāu-ngeh ke hó-chia̍h chiok chē,
mê-kak sī cha̍p kàu cha̍p-gō͘ kong-hun sī siōng iù,siōng chíⁿ ê sî-chūn.
chit-chām-á lú seⁿ lú ōng,
soan tī chhiū-le ê tāu-ngeh chē kah chia̍h bē khì,
bán bô tio̍h--ê,tō pàng hō͘ koa,
chi̍t ngeh chi̍t ngeh chhin-chhiūⁿ koan-to án-ne tiàu tī chhiū-á-oe hàiⁿ lâi hàiⁿ khì.
làu-kau bán bô tio̍h--ê tāu-ngeh,
kòe chi̍t kang tō ē sûi koa--khì,
che kah tāu-tîn soan tī cha̍p chhioh koân ê un-sek lāi-té,
goân-pún tō khòaⁿ bē kài chheng ū chiâⁿ tōa ê khan-liân.
góa ka-tī leh siūⁿ...
nā chin-chiàⁿ beh chèng iûⁿ-thô-tāu,
thô͘-kha chhah gō͘ chhioh tn̂g ê tek-ki hō͘ i soan,
m̄-koán tōa-sè ngeh sî-kàu lóng khòaⁿ-hiān-hiān,
chhun-chhiú mā tham ē tio̍h,
tō bē làu-kau bán bô tio̍h,
mā bē koa--khì.
góa ê chhiú-ki-á sī Khòng kiú lio̍k khòng chhit ngó͘ chhit sam pat sù
kin-á-ji̍t sī Chi̍t-pah khòng peh nî chhit ge̍h chhe-káu
ha̍k-hāu tē-chí sī:tâi lâm chhī tang-khu tāi-ha̍k lō͘ it hō
góa ê chhù-sòe chi̍t kò goe̍h sì-chheng saⁿ-pah kho͘
a-bêng ê sin-hūn-chèng hō-bé sī e it it sù ngó͘ pat ngó͘ sù lio̍k lio̍k
it-kiú-kiú-kiú nî hoat-seng kiú-jī-it tē-tāng
pian-hō khòng-khòng-sam-ngó͘ kiú-chhit-jī-sù ê kiān-pó khah
gō͘ ka gō͘ sī cha̍p
chhit kiám la̍k sī it
sì sêng chhit sī jī-poeh
jī-cha̍p tû peh sī jī tiám gō͘
Thê-sī-khah pian-hō:TA_0002
Sò͘-jī
la̍k-pah sì-cha̍p-saⁿ hō,chhiáⁿ kàu gō͘ hō kūi-tâi
tâi-pak-chhī bîn-á-chài ê un-tō͘ cha̍p-peh kàu jī-cha̍p-saⁿ tō͘,lo̍h-hō͘ ki-lu̍t saⁿ-cha̍p%
cha̍p-tiám cha̍p-la̍k hun-khui óng tâi-tiong ê lia̍t-chhia,tī tē-it goa̍t-tâi tih-beh khui-ah
kin-á-ji̍t tâi kó͘ chí-sò͘ poa̍h jī cha̍p-tiám
góa ê hō͘-chiàu hō-bé sī ngó͘-sù-jī lio̍k-sam-ngó͘ pat-chhit-chhit
kin-nî sī jī-khòng-it-kiú nî
ko-hiông-chhī lîn-kháu ū nn̄g pah-chhit cha̍p-bān lâng
tiān-chîⁿ nn̄g kò goe̍h sì-pah saⁿ-cha̍p-la̍k kho͘
āu lé-pài-saⁿ tiō sī jī-káu-mê ah,
ta̍k-ke lóng ài tńg-khì chhù-lāi chia̍h-pn̄g
chhiáⁿ choán hun-ki sù ngó͘ sam jī
Seng-oa̍h Tùi-ōe
Siu-lí chhiú-ki-á ê tùi-ōe
Chhiú-ki-á hiông-hiông khà bē thong!
Lí hó,góa chhiú-ki-á cha-hng hiông-hiông khà bē thong,
ah góa kā koaiⁿ-ki liáu-āu,soah lóng bē-tàng koh khui--ah.
Hó,góa seng kā lí khòaⁿ-māi--chi̍t-ē.
Lí goân-pún chhiú-ki-á kám koh ū tiān?
Eng-kai ū--o͘h.M̄-koh m̄-chai chhun kúi%,
góa mā ū kā i chhah-tiān koh chhiong,
m̄-koh teng mā bē kng,m̄-chai sī án-chóaⁿ.
Án-ne--o͘h,hó,lí khòaⁿ,
góa,góa chit-má tiān-goân kah hiòng-hā chit nn̄g lia̍p chò-hóe chhi̍h tiâu--leh,
teng leh sih,ū--bô?
Nā sī it-poaⁿ būn-tê chèng-siông ē thiàu ji̍p--khì āu-tâi ê siat-tēng ōe-bīn--lah,
m̄-koh lí che hoⁿh,kan-na teng leh sih,bô ōe-bīn,
èng-kai sī chú-ki-pang pháiⁿ--khì--ah,bô-kiù--ah!
Lí eng-kai ū kā i siak--tio̍h hoⁿh?
Heⁿh...góa"cha-hng"sī...bô siak--tio̍h--lah...
Heh,tio̍h...m̄-koh"kî-tha sî-kan"ū siak--tio̍h,tio̍h--bô?
Góa khòaⁿ lí che piⁿ--a mā lóng ū khò-siong,
nā sī ū siak--kòe,lóng ke-kiám ē khah kín pháiⁿ--lah.
Ah,khì hō͘ lí hoat-hiān--ah!Hó--lah,koh beh phùn chîⁿ--ah.
Bûn-chiong it
lán ê kó͘-chek tiō sī lán ê le̍k-sú
chok-chiá:Khu Úi-him
tī au-chiu ū chi̍t-ê siâⁿ hō-chò Pòa-hah,
Hôa-gí kiò i chò
tī hia ē-tàng chhē-tio̍h la̍k sè-kí ê kó͘-chek.
chit kóa kó͘-chá ê kiàn-tio̍k,tiau-khek kah tōa-tiâⁿ,
chêng-kàu-taⁿ lóng ū lâng tī-teh seng-oa̍h,
só͘-tì hia-ê kó͘-chek lóng sī ū un-tō͘,ū kám-chêng,ū kò͘-sū--ê.
sui-bóng lâi-kàu chia ê koan-kong-kheh sī kah sî-tāi kòe-óng bô-tī-tāi ê pông-koan-chiá,
m̄-koh le̍k-sú chêng-hoâi lóng ē tī in leh iû-se̍h ê sî,
tau̍h-tau̍h-á hiâⁿ-kún--khí-lâi.
lán Tâi-oân mā kāng-khoán ū chi̍t ê chhiong-boán le̍k-sú kám-chêng kah kò͘-sū ê só͘-chāi,
hō-chò Tōa-tiū-tiâⁿ.
cha̍p-chhit sè-kí,Kî-bu̍t-chut lâng bat tī chia seⁿ-thòaⁿ hoân-êng--kòe;
cha̍p-káu sè-kí,î-bîn bat tī chia sio-thâi kah beh-sí-beh-oa̍h.
chit ê î-bîn lâu--lo̍h-lâi ê sìn-ióng tiong-sim,
chit-má siān-lâm-sìn-lú kah koan-kong-kheh lóng tī chia kiâⁿ-ta̍h;
hit tiâu lāu-ke,koh ū tê-bí ê phang-bī kah sim-sek ê thoân-soat.
Pòa-hah bat sī hui-hông ê Tiong-au chèng-tī keng-chè tiong-sim;
Tōa-tiū-tiâⁿ kòe-khì sī pak Tâi-oân siong-gia̍p tiong-sim.
in ê kò͘-sū sī khah-chá tī hia cháu-thiàu ê lâng khí-chō--ê,
chiâⁿ-chò lán hiān-tāi-lâng ê le̍k-sú.
bûn-hòa tiō sī seng-oa̍h.
le̍k-sú chhin-chhiūⁿ chi̍t tiâu khe,
khe-chúi ti̍t-ti̍t kā bûn-hòa sak tùi thâu-chêng khì,
koh kā i ê seⁿ-tiuⁿ so-îⁿ tēⁿ-píⁿ,
lia̍p lâi chhio̍k khì.
seng-oa̍h kiò-ìn le̍k-sú,
hiān-chú-sî lán chiah-ē án-ní-siⁿ!
nā bô khì-kàu le̍k-sú hiān-tiûⁿ,
tùi le̍k-sú nā bô kám-kak,bô kám-chêng,
bô chhin-chhiú bong-tio̍h hia-ê kó͘-chá-mi̍h,
bô chhin-ba̍k-chiu khòaⁿ-tio̍h hia-ê kó͘-chek,
lán beh án-chóaⁿ tùi ka-tī ê bûn-hòa ū khak-si̍t ê jīn-bat?
kó͘-chek m̄ sī khiām lâi pī-pān koan-kong--ê,
i ê kè-ta̍t sī tùi le̍k-sú ū chun-chhûn ê pó͘-só͘.
m̄-koh,chi̍t-kóa chèng-kheh chhiâng-chāi chhiò-bi-bi kā lán kóng:
"hoat-tián koan-kong,lín lóng thang thàn-tōa-chîⁿ,
le̍k-sú ê tāi-chì ta̍k-ke lóng bián kòa-sim,
Tâi-oân ê kòe-óng bô tiōng-iàu,
ài hiòng-chiân khòaⁿ--lah!"
chia-ê chèng-kheh ê kóng-hoat bē-su sī kā kó͘-chek tòng-chò ki-lú,
koan-kong-kheh sī lâi-khì kau-koan ê hiaⁿ-ko,
lán lóng sī láu-chhang:bē ū le̍k-sú chêng-hoâi,bô sú-koan,bô bûn-hòa,
kan-na chhun thàn-chîⁿ ê pō͘-sò͘,
án-ne siā-hōe chū-liân m̄-chiâⁿ-iūⁿ,bîn-cho̍k chū-liân bia̍t bô.
chin chē lâng ài khì au-chiu chhit-thô,
khì Pòa-hah kóng hia chin ū kó͘-hong koh chin súi,
soah bē-kì-tit Tâi-oân ū chi̍t ê Tōa-tiū-tiâⁿ,
m̄ chai ka-tī ê kò͘-hiong,seng-oa̍hchoh-sit ê só͘-chāi,
mā kâng-khoán ū lâng ê chêng-kám,un-tō͘ kah le̍k-sú.
án-ne si̍t-chāi chin khó-sioh,
bô-chhái lán kha ta̍h Tâi-oân tē,thâu tì Tâi-oân thiⁿ,
ba̍k-chiu soah kan-na beh khòaⁿ gōa-kok ê kéng-tì,
bē-su lêng-hûn tī pa̍t-ūi,
he̍k-sin bông-bông-biáu-biáu tī-teh tō͘-ji̍t.
tùi tē-hng ê sió kò͘-sū kàu Tâi-oân ê tōa le̍k-sú,
lóng sī hō͘ lán jīn-bat ka-tī,
hō͘ lán ka-tī chú-ì bī-lâi iàu-kín ê tì-sek kah ióng-hun.
liáu-kái kòe-khì,chū-liân ē chai-iáⁿ bī-lâi,
án-ne,chèng-kheh tiō bô châi-tiāu koh-chài sái-lāng lán--ah!
lia̍t ūi iú-chì,lín sī m̄ sī iah bô chheng-chhó Tâi-oân ê le̍k-sú?
iah m̄-chai sin-khu-piⁿ ê kó͘-chek?
kín khì cháu-chhōe,pó ē ó͘-tio̍h pó!
Bûn-chiong jī
sió-mōe
chok-chiá:Khu Tan-nî
chin kú í-chêng,
chi̍t ê ông-chú sè-ka,
chhù-lāi khoân-kéng bē-bái,
ni-bó ê cha-bó͘-kiáⁿ,
kah ông-chú chhin-chhiūⁿ hiaⁿ-mōe-á kāng-khoán,
nn̄g ê lâng chò-hóe chhit-thô,
chò-hóe tōa-hàn,
kám-chêng chhim kāu.
ông-chú tùi sió-mōe ê chīn-sim chiàu-kò͘,
hō͘ sió-mōe sán-seng tùi a-hiaⁿ ê ài-bō͘ chi sim,
m̄-koh in-ūi sin-hūn ê koan-hē,
chit nn̄g ê lâng bô-hoat-tō͘ chò-hóe,
sió-mōe chí-ū tiām-tiām-á kā chit hūn bē-tàng kóng ê kám-chêng,
khǹg tī sim-koaⁿ-íⁿ-á--lí.
kiâⁿ kàu chit sè,
ò-miāu ê iân-hūn,
a-hiaⁿ choán-sè chò a-chí,
sió-mōe sui-liân bô ki-hōe thang chhut-sì tī kâng chi̍t ê ka-têng,
put-jî-kò,tī a-chí chhit hòe hit nî,
in a-ko͘ niá ióng chi̍t ê chhut-sì bô-gōa-kú ê âng-eⁿ-á,
chit ê âng-eⁿ-á tiō sī sió-mōe.
nn̄g chí-mōe-á sui-liân bô hiat-iân ê koan-hē,
tān-sī a-chí tùi sió-mōe chin thiàⁿ-thàng,
ū siáⁿ-mih hó-khang--ê,
góa ū chi̍t hūn,
lí it-tēng mā sī,
nn̄g ê lâng chóng-sī hêng-iáⁿ put lî,
chia̍h-pn̄g tha̍k-chheh lóng tàu-tīn,
tiō án-ne,
chit tùi chiá-mōe-á bān-bān-á tōa-hàn--ah.
sì nî chêng,
sió-mōe hiông-hiông lâi kòe-sin,
sî-kan chi̍t kang chi̍t kang kòe--khì,
lí kó͘-chui ê hêng-iáⁿ iu-goân chhin-chhiūⁿ tī goán sin-piⁿ.
lí chi̍t chhut-sì tiō sī ko͘-lî,
hi-bāng chioh pang-chō͘ ko͘-lî ê le̍k-liōng,
ē-tàng hō͘ lí tī āu-sì-lâng tâu-thai ê sî,
khì-kàu ū ài,iōng-sim thiàⁿ-sioh lí ê ka-têng,
hō͘ lí khoài-lo̍k ê sêng-tióng.
nn̄g sì lâng beh sio-tú sī chin chhim ê iân-hūn,
sī chi̍t kiāⁿ chin bô kán-tan ê tāi-chì.
chò-hóe siong-chhú jī-cha̍p-gōa nî ê sî-kan,
m̄ chai lí sī án-chóaⁿ chhōe-tio̍h góa,
m̄-koh iah-sī kám-siā lí kiâⁿ-ji̍p góa ê sìⁿ-miā.
in-kó thàng saⁿ sè,
chêng-sè éng-hióng kim-sè,
kim-sè só͘ chò éng-hióng āu-sè,
āu-sì-lâng góa kah lí ē tī tó-ūi--leh?
bâng-bâng jîn-hái kám ū-khó-lêng ē koh tú-tio̍h lí?
bô-lūn bī-lâi lû-hô,
to-siā lí hō͘ góa ū chiah chē bí-hó ê hôe-ek.
siá chit tiâu koa,sàng hō͘ lí,
ǹg-bāng iáu-ū ki-hōe ē-tàng tâng-chê tī kâng chi̍t ê ka-têng,
chò-hóe chhit-thô,
chò-hóe seng-oa̍h,
hō͘-siong sī siōng-hó ê gín-á-phōaⁿ,
tī chhiong-boán ài ê khoân-kéng chò-hóe khoài-lo̍k sêng-tióng.
sió-mōe
chin kú í-chêng góa kah lí
chò-hóe tōa-hàn sī má-chih
hiaⁿ-mōe-á sió-mōe ài-bō͘ ê sim
chiong chit hūn bōe-tàng kóng ê kám-chêng
khǹg tī sim-koaⁿ-íⁿ-á--lí
kiâⁿ kàu chit sè góa kah lí
chhù-lāi ê lâng kā lí phō lâi chhī
chí-mōe-á góa ū chi̍t hūn lí it-tēng mā sī
kám-chêng hó bô-hoat-tō͘ thiah hun-khui
poe-kàu thiⁿ-téng--khì lí ê hêng-iáⁿ iû tī sin-piⁿ
chi̍t nî kòe chi̍t nî pang-chō͘ ko͘-lî pang-chō͘ lí
ǹg-bāng āu-sì-lâng lí ē-tàng chhut-sì tī
ū ài ê ka-têng chhiūⁿ gún kā lí thiàⁿ ji̍p-sim
nn̄g sè lâng beh sio-tú bô kán-tan
m̄-chai lí sī án-chóaⁿ chhōe-tio̍h góa
jī-cha̍p-gōa nî ê sî-kan
to-siā lí kiâⁿ-ji̍p góa ê sìⁿ-miā
Bûn-chiong saⁿ
Tâi-oân siàu-liân-ke bē tńg-tōa-lâng?
chok-chiá:Tō͘ Sìn-liông
"Tâi-oân siàu-liân-ke bē tńg-tōa-lâng",
góa kóng chit kù ōe kám-sī beh phoe-phêng lán Tâi-oân ê siàu-liân-ke?
tong-liân m̄ sī!
tùi jī-khòng-it-sù nî"sam it pat ūn-tōng"kàu"hoán khò-kong"téng gī-tê lâi khòaⁿ,
lán siàu-liân--ê sī lú lâi lú ióng-kám,ū tì-hūi,
ta̍t-tit lâng lâi khim-phòe.
bô-lūn ūn-tōng sêng-kong ia̍h-sī sit-pāi,
lóng sī in sìⁿ-miā tiong ûi siā-hōe phah-piàⁿ ê hûn-liah.
che lóng thèng-hó chèng-bêng chia-ê siàu-liân-ke sī bī-lâi ê chú-lâng,
ū-hoat-tō͘ ka-tī lâi chò-chú.
án-ne,
sī siáng chó͘-chí Tâi-oân siàu-liân-ke tńg-tōa-lâng?
bô-chhò,chiàⁿ-chiàⁿ sī lán ê chèng-hú.
lán lia̍h keh-piah kok Ji̍t-pún lâi khòaⁿ,
tī jī-khòng-it-gō͘ nî la̍k--goe̍h,in tiâu-kàng tâu-phiò hòe-sò͘ kàu cha̍p-peh hòe ê gī-àn,
la̍k ê chèng-tóng,bô lâng káⁿ kā tòng.
in-ūi in chai siàu-liân-lâng chiah-sī kok-ka bī-lâi ê chú-lâng.
tong-liân,khoân-le̍k lú tōa,
tiāⁿ-to̍h ài taⁿ koh-khah tōa ê chek-jīm.
só͘-tì,siōng tiōng-iàu--ê,
sī ài kàu-io̍k siàu-liân-lâng,
chiâⁿ-chò chi̍t ê kong-bîn èng-kai ài ū ê sò͘-ióng.
chit tiám,tùi Ji̍t-pún tī ha̍k-hāu chò"ián-liān tâu-phiò"ê sū-kang,
tiō thang khòaⁿ-chhut in tùi chit kiāⁿ tāi-chì ê sīn-tiōng.
Ji̍t-pún ê lē,m̄ sī te̍k-lē.
Bí-kok tiong-iong chêng-pò-kio̍k bāng-chām í-keng kā chu-liāu chhoân-piān-piān,
hō͘ lán lâi chham-khó.
choân sè-kài nn̄g-pah saⁿ-cha̍p-gō͘ kok,khàu-tiāu A-lá-pek liân-ha̍p thâu-lâng kok kah se Sahara chit nn̄g ê kok-ka bô phó͘-soán lia̍h gōa,
ū nn̄g-pah cha̍p-chhit ê kok-ka tâu-phiò hòe-sò͘ tī jī-cha̍p hòe í-hā,
kî-tiong nn̄g-pah khòng-sì ê kok-ka sī tī cha̍p-peh hòe.
Tâi-oân tiāⁿ kóng beh kah kok-chè sio-chiap,
sī-án-chóaⁿ siàu-liân-lâng hām che ki-pún lîn-khoân to bô?
lán ê hiàn-hoat kui-tēng jī-cha̍p hòe chiah thang tâu-phiò,
he sī it-kiú-sù-chhit nî chè-tēng--ê,
koh sī si̍t-bîn chèng-khoân kiông teh tī Tâi-oân-lâng sin--siōng--ê.
bô tiông-sin chè-hiàn,
cha̍p-peh hòe ê siàu-liân--ê beh tǹg phiò chò chú-lâng,
lō͘ ū-iáⁿ sī chin hn̄g!
Tâi-oân hia-ê khah ū-hòe--ê,
kám m̄-bián thè siàu-liân--ê sió siūⁿ--chi̍t-ē.
éng-oán siūⁿ-kóng gín-á lóng bē tōa,
lóng sī iù-tī,chi̍t kho͘ thûi-thûi?
che sī kòe-khì tōa Tiong-kok Lû-ka su-sióng ê pāi-hāi,
sok-pa̍k chū-iû hoat-tián,
sī pháiⁿ-mih-á tîⁿ-sin,
chhim-hāi sim-lêng ê to̍k-sò͘.
si̍t--chiá,
in sī beh ûi-hō͘ chiáng-khoân-chiá ê lī-ek.
lán kā siūⁿ khòaⁿ-māi,
ba̍k-chêng bāng-lō͘ hia hoat-ta̍t,
beh khì tó chi̍t ê kok-ka,
bô chhin-chhiūⁿ kòe-khì án-ne liáu khùi tio̍h la̍t,
sè-kài ū-hêng--ê,bô-hêng--ê kau-thong lóng chin kín,
lán ê kàu-io̍k thé-chè,hiàn-hoat,siong-koan hoat-tiâu kám bián siu-kái?
án-ne sī beh án-chóaⁿ kah gōa-kok khiā-khí?
Tâi-oân siàu-liân-ke bē tńg-tōa-lâng?
góa khòaⁿ sī Tâi-oân chèng-kheh lāu-lâng lāu-put-siu chiah-sī.
chhòa eng-bûn chiūⁿ-jīm tang-gōa--ah,
nā ū siūⁿ-beh kái-kek,
hō͘ Tâi-oân siàu-liân--ê chò chú-lâng,
pah-bīn ài tùi chit ê hong-hiòng lâi chò chiah tio̍h,
m̄-thang chó͘-tòng Tâi-oân ê bī-lâi.
Bûn-chiong sì
āu-hoat-sèng pe̍h-lāi-chiòng
chok-chiá:Siau Pêng-tī
chiàⁿ lúi ba̍k-chiu sī-bāng-mo̍͘h chhiú-su̍t í-keng chhit nî,
pe̍h-lāi-chiàng chhiau-im-pho chúi-chiⁿ-thé jú-hòa-su̍t ōaⁿ jîn-kang chúi-chiⁿ-thé mā ū saⁿ nî gōa,
chòe-kīn ba̍k-chiu kám-kak lú lâi lú bông lú bū,
tio̍h koh lâi-khì pēⁿ-īⁿ kiám-cha khòaⁿ-māi.
sì goe̍h chhe-saⁿ kiám-cha kiat-kó,
chiàⁿ lúi bô siáⁿ koh-iūⁿ,
m̄-koh hoat-hiān tò lúi ū būn-tê,
i-seng chí êng-bō͘ iáⁿ-siōng hun-sek:sī-bāng-mo̍͘h ū chi̍t tè phí-á khah--leh,
kah éng-kòe chiàⁿ lúi chêng-hêng sio-kâng,
su-iàu chhiú-su̍t.
thiaⁿ-soah sim-koaⁿ ìⁿ-á chhoah chi̍t tiô,
iū-koh tio̍h khui-to?
siūⁿ-khí chhit tang chêng the tī chhiú-su̍t-tâi ê bû-nāi kah jím-siū chi̍t lé-pài bē-tàng tàⁿ-thâu,
bē-tàng tó leh khùn ê khó͘-chhó͘,
si̍t-chāi put-chí-á ut-chut.
i-seng hó-sim thui-chiàn"bui chhòng chhiú-su̍t"ê hó-chhù,an-choân kah chū-hùi chi-chhut,
in-ūi tāi-chì tōa-tiâu"su-iàu kah chhù-lāi-lâng chham-siông,
āu-li̍t chiah chò koat-tēng."
keng-kòe i-seng pêng-iú kiàn-gī,
tùi bāng-lō͘ Google cháu-chhōe chhit tang chêng hit ūi i-seng ho̍k-chín,
sì goe̍h cha̍p-jī ji̍t chē ko-thih khì Tâi-pak kiám-cha,
te̍k-pia̍t thê-chhíⁿ"chhit tang chêng sī-bāng-mo̍͘h sī i-seng lí chhiú-su̍t--ê."
nn̄g lúi ba̍k-chiu keng-kòe kok-chióng gî-khì kiám-cha āu:
"tò lúi ba̍k-chiu sió-khóa pe̍h-lāi-chiòng,
sī-bāng-mo̍͘h ê koh-iūⁿ bô giâm-tiōng,
kiàn-gī bān-chhiáⁿ khui-to,
múi saⁿ kò goe̍h chò tui-chong kiám-cha tio̍h hó;
chiàⁿ lúi lâng-kang chúi-chiⁿ-thé hoat-hiān ū só͘-chāi bū-bū,
che khó-lêng sī chòe-kīn ba̍k-chiu bông,bū ê goân-in,
su-iàu chò chhú-lí."
ah m̄-tio̍h koh ōaⁿ chúi-chiⁿ-thé koh chhiú-su̍t chi̍t-pái?
"m̄-bián,iōng lûi-siā tiak-tiak--leh tiō hó,
kā lí kòa sì goe̍h cha̍p-gō͘ ji̍t e-po͘ ê chín,
bô lâng chò-phōaⁿ lâi bô iàu-kín,
kán-tan chhú-lí--niâ."
goân-lâi che kiò-chò"āu-hoat-sèng pe̍h-lāi-chiàng",
teh tī sim-koaⁿ-thâu ê ut-chut sûi-sî tháu-pàng,
khin-sang siūⁿ-beh chhiùⁿ-koa.
lûi-siā chiò-siā chhú-lí,kán-tan bē thiàⁿ,
kan-na thiaⁿ-tio̍h tiak tiak tiak ê siaⁿ-im--niâ.
in-ūi ba̍k-chiu ū tiám sàn-tông ba̍k-io̍h-chúi,
thiⁿ-kng-ji̍t chiah kám-kak ba̍k-chiu hut-jiân-kan chò chi̍t-ē kng--khí-lâi,
tò lúi mi--khí-lâi,
chiàⁿ lúi kám-kak te̍k-pia̍t kng,
liân ba̍k-chiu-lāi po-lê-thé ê sió o͘-tiám,ti-tu-si lóng koh phû-hiān,
lûi-siā ê kong-hāu tio̍h sī hō͘ jîn-kang chúi-chiⁿ-thé koh-chài thang-kng,
i-su̍t ê ko-bêng kah gî-khì ê lī-hāi chhiong-boán sin-kî kî-chek,
hiān-tāi-lâng phòa-pēⁿ hō͘ i-seng khòaⁿ,
chín-toàn,tī-liâu m̄-taⁿ su-iàu i-seng ê i-su̍t,
mā su-iàu ū tòe sî-tāi chìn-pō͘ ê cheng-bi̍t gî-khì.
bô pēⁿ m̄-thang kāu to-gî,
ū pēⁿ tio̍h ài i,
kó͘-chá-lâng kóng,
"sian-siⁿ iân,chú-lâng hok."
chhōe ū sìn-sim ê i-seng khòaⁿ-pēⁿ chin iàu-kín,
ū sìn-sim ê i-seng tī tó-ūi?
thiaⁿ lâng kóng?keng-giām tâm?
iah-sī thiaⁿ lâng kóng ê thiaⁿ lâng kóng?
chiūⁿ-bāng chhâ?Google--chi̍t-ē,
ē-tàng thê-kiong chin chē chham-khó chu-liāu.
Thê-sī-khah pian-hō:TA_0003
Sò͘-jī
sòa-lo̍h-lâi khòaⁿ sin-tek-chhī bîn-á-chài jī-cha̍p-la̍k hō ê thiⁿ-khì
un-tō͘ jī-cha̍p-káu chì saⁿ-cha̍p-saⁿ tō͘,lo̍h-hō͘ ki-lu̍t la̍k-cha̍p%
lâi-pin la̍k-pah la̍k-cha̍p sì hō chhiáⁿ-lâi jī-cha̍p hō kūi-tâi pān-lí
lóng-chóng sì-cha̍p-káu kho͘,chāu lí gō͘-cha̍p-it kho͘
kin-á-li̍t sī saⁿ-goe̍h chhe-it,pài-gō͘
góa ê hō͘-chiàu hō-bé sī ngó͘ jī sam kiú it ngó͘ it chhit khòng
gún-tau ê tiān-ōe hō-bé sī khòng lio̍k sam jī kiú ngó͘ it pat jī
i-tī it kiú sù sù nî chhut-sì
chhiáⁿ pang góa choán hun-ki ngó͘ chhit ngó͘ ngó͘
Seng-oa̍h Tùi-ōe
Tiūⁿ-ḿ,tiūⁿ-lâng-pâ seⁿ-ji̍t,tio̍h-ài phōaⁿ bó͘ tńg gōa-ke kā in chò-siū.
Cha-bó͘-kiáⁿ khioh-gín-á,chò gōa-ke--ê lóng ài lia̍h cheng-seⁿ-á khì kā chò-goe̍h-lāi.
Gōa-sun siu-nōa,tō͘-chè,gōa-ke lóng ài khì kā kòa-ām.
Gōe-seng chhōa-bó͘,bó-kū sàng tōa-lé,chē tōa-ūi.
Sio̍k-gí kóng:Thiⁿ-téng thiⁿ-kong,tē--nih bó-kū-kong.
Chhin-chiâⁿ-pêng-iú hō͘-siōng pôe-tòe sī ji̍p-chhù,kè-chhōa pau âng-pau kah song-sū pau pe̍h-pau.
In-chhin koan-hē--ê koh ài sàng liân,
hí-sū âng pò͘-liân,song-sū khóng--ê;kā gîn-phiò tioh tī liân--nih.
Seng-bōng tē-ūi koân--ê khah bē sàng âng、pe̍h-pau,
in sàng pián,liân,tiong-tn̂g,hoe-nâ,hoe-kho͘.
A-tok-á hō͘ lâng chhiáⁿ khì chhù chia̍h-pn̄g ē chah lé-bu̍t,kōaⁿ sio-chiú khah chē.
Sū-āu ē siá Card khì seh-siā.
Tâi-oân-lâng phó͘-tō͘ pài-pài siā-sîn chhiáⁿ-lâng-kheh,bô siu lé-kim,thang kóng sī chia̍h-bián-kiaⁿ--ê.
Tâi-oân-sek ê chò-siū mā bô siu hō-kim,nā sàng lé-bu̍t ē siu;
pān-toh ê chiú-chhài iah-sī liāu-kim thong-siông sī kiáⁿ-sài hū-tam.
Pôe-tòe ê sî,siu lâng ê lé-kim ài teng-kì pó-chûn hó-sè,
āu-pái ōaⁿ pa̍t-lâng ū âng-pe̍h-sū,chham-khó kì-lo̍k,ē-sái thiam,bē-sái kiám.
ha̍k-seng kah sian-siⁿ ū-lé bô sò͘,
hó-lé tiō hó,bián sàng lé-bu̍t,mā bô siáⁿ siā-su-iàn.
Nā ū ha̍k-seng kāu-lé-sò͘ it-tēng beh chhiáⁿ,sian-siⁿ tāi-kài ē chiap-siū.
Bûn-chiong it
Chia sī tó-ūi?
chok-chiá:Tân Hong-hūi
m̄ bat chē tī chhù-lāi hō͘ chiah-nī chē chhiū-á khòaⁿ--kòe!
Ùi chit keng an jī-cha̍p-la̍k tè thang-á ê pâng-keng khòaⁿ tùi gōa-kháu--khì,
sì-kòe lóng ū chi̍t phiàn chi̍t phiàn ê chhiū-á,
chhiū-á thia̍p--khí-lâi piàn-chò soaⁿ,
gio̍k-á-sek--ê,chng-á-sek--ê,keng-chio-sek--ê,
chhim-chhim chhián-chhián ê sek-tī m̄ chai ū kúi chióng;
koh chim-chiok kā khòaⁿ,
hio̍h-á mā ká-ná chi̍t châng chi̍t khoán,
ū îⁿ--ê,chiam--ê,ah-jiáu-hêng--ê,tn̂g-liau--ê…,
khòaⁿ kah ba̍k-chiu hoe-hoe.
Chit ê pâng-keng hō͘ sì-kho͘-liàn-tńg ê chhiū-á pau-tiâu--leh,
chhiū-á ê kha-chiah-phiaⁿ-āu ū chúi-chhiâng leh chhiùⁿ-koa,
chúi-chhiâng ê kha-piⁿ choân chheng-tî,
chheng-tî peh khí-khì chio̍h-piah,lō͘-bīn,kiô-téng.
chúi-chhiâng bô kóng kài tōa,
he chúi toān-toān-á-lâu,
ká-ná ū lâng tùi chio̍h-thâu-phāng chhia-tó chúi;
chio̍h-piah-piⁿ chi̍t-kóa chhiū-oe puh chhut kúi lia̍p ná bí ê hio̍h-á,
chhin-chhiūⁿ cha-po͘-lâng thì bô chheng-khì ê ē-hâi,
chhiū-hio̍h hō͘ thâng khè--kòe,
niau-niau chiù-chiù,
chi̍t-kóa m̄ chai siáⁿ miâ ê thâng tòa tī hia lōa-lōa-sô.
li̍t--sî toān-toān-á lâu ê chúi-chhiâng,
kàu àm-sî soah hó-táⁿ--khí-lâi,
ióng-kám hán-hoah,
bē-su kiaⁿ lâng thiaⁿ bē tio̍h i beh kóng ê ōe;
chúi-chhiâng-siaⁿ lāi-té ká-ná chhàng chi̍t-pòaⁿ-chiah-á chúi-ke leh kok-kok-kok,
mā ká-ná m̄-nā chúi-ke niâ,
koh siáⁿ-mih thâng-thōa leh kiò,
chi̍t-chūn-chi̍t-chūn,hn̄g-hn̄g ê kám-kak.
hn̄g-hn̄g ê siaⁿ,kīn-kīn ê chúi-chhiâng,
góa khùn tī chúi-chhiâng lāi-té,
chin tiⁿ,
bô bîn-bāng.
chi̍t ê tī chng-kha khui bí-iông-īⁿ ê a-chí kóng,
chng-kha-lâng ta̍k-kang khòaⁿ soaⁿ khòaⁿ chúi bô kám-kak hi-hán,
to͘-chhī-lâng soah kā chia-ê kong-kéng tòng-chò pó,
si̍t-chāi siūⁿ-bē-hiáu.
chi̍t ê pêng-iú kóng,
lâi chúi-chhiâng chit ê só͘-chāi kan-na khì Ji̍t-pún tō͘-ká--leh,
sui-liân khah hn̄g,
m̄-koh ū kè-ta̍t.
kéng-sek í-keng hō͘ sim-lāi ê camera hip--khí-lâi,
chhiū-á-soaⁿ,chhoah-lâu ê khe-chúi,chhái-sek ê ia̍h-á,
hō͘ goân-sí ti̍t-bu̍t khàm-tiâu ê chio̍h-piah….
thiaⁿ-kóng chit ê só͘-chāi hō-chò"thô-hoe-goân",
kám-kóng tē-chú tiau-kang chiàu Tiong-kok-chheh só͘ kì-chài--ê lâi khí-chō chit phiàn lo̍k-hn̂g?
sī m̄ sī iáu-bē chhòng-chō ka-tī kok-ka ê hó-gia̍h-lâng,
seng chhòng-chō chi̍t ê lîn-kan thian-tông lâi an-ùi Tâi-oân-lâng bô kok ê hi-bî?
Beh ū ka-tī ê kok-ka,
kám pí chiūⁿ thian-tông khah hó?
chúi-chhiâng thâu-chêng chio̍h-thâu-téng khiā chi̍t sian pe̍h-lēng si,
bē-tín-bē-tāng,
chhia beh khí-kiâⁿ--ah,
góa bē-hù khòaⁿ i tián-si̍t poe--khí-lâi.
Bûn-chiong jī
saⁿ-goe̍h chhe-la̍k
chok-chiá:Tân Kim-sūn
saⁿ-goe̍h chhe-la̍k tek-khak sī chi̍t ê tiōng-iàu ê sî-li̍t.
hit li̍t chá-sî góa khì ka thâu-chang kiam sé-thâu.
hit li̍t e-po͘ góa lâi kok-tiong chhōa siā-thoân.
hō͘ ha̍k-seng koan-khòaⁿ"chúi-sek Ka-lâm",
kà in chhiùⁿ"ē-káng ê hong".
siōng-khò tiong-chām,
bak-tó͘ khai-sí iu-iu-á-thiàⁿ,
lím kàu gō͘ tiám hā-khò.
hit-sî,chai-iáⁿ ka-tī tio̍h-tiàu.
khiâ ki-chhia àn-sǹg ti̍t-thàu lâi Sin-lâu pēⁿ-īⁿ.
siáⁿ chai,khiâ bô nn̄g-pah kong-chhioh thiàⁿ kah tòng bē tiâu,
iáⁿ-tio̍h tùi-bīn Tiuⁿ Sū-phêⁿ chín-só͘,
kín-mé kiâⁿ-li̍p lāi-bīn khòaⁿ chín.
i-seng,hō͘-sū lió--chi̍t-ē sûi chai-iáⁿ bô choán-khì tōa pēⁿ-īⁿ bē-sái.
góa sûi khà-tiān-ōe hō͘ tī chiū-kīn siōng-pan ê ti-kí,
pài-thok i pôe góa lâi Sin-lâu kip-chín.
chhiàⁿ kè-thêng-á kā góa chhia lâi Sin-lâu kip-chín-chhù.
chit keng ū le̍k-sú ê hiān-tāi pēⁿ-īⁿ,
sī pah-gōa tang chêng iû Má-ngá-kok i-seng chhòng-li̍p--ê.
góa bô sìn-kàu,
m̄-koh chin chai chit-tah ê i-seng,hō͘-sū ū phô͘-sat sim-tn̂g.
kui-ê bīn-á chheⁿ-sún-sún ê góa,
ún-sim-á kā ka-tī kau hō͘ chia ê lîn-kan thian-sài.
ōaⁿ pēⁿ-lâng-saⁿ,hip chhiau-im-pho,
chèng-bêng góa cha̍p-lī-chí-tn̂g phòa-khang.
sòa--lo̍h,tàu liō-kóng,phīⁿ-ūi-kóng.
chhiú-su̍t-chêng,góa chhiam só͘-ū tông-ì-su,
tông-ì só͘-ū kiù-miā ê i-liâu hêng-ûi.
tó tiàm chhiú-su̍t-tâi-téng,
bô kúi bió cheng tiō hun kah m̄-chai-lâng.
chhíⁿ-lâi ê sî,chhiú-su̍t oân-sêng,
sî-kan liōng-iok àm-sî cha̍p tiám.
sàng-lâi sam pat sù pēⁿ-pâng,
chhiàⁿ it tùi sam khàn-hō͘.
sòa--lo̍h-lâi,tī Sin-lâu pēⁿ-īⁿ tòa peh mê-li̍t.
in-iû chhiú-su̍t chêng-āu tī bīn-chheh thàu-lō͘ pēⁿ-chêng,
só͘-tì ín-khí chē-chē chhim-kau chhián-iú ê koan-sim khòa-ì.
keh-tńg-li̍t,sûi ū Éng-sêng hiaⁿ-só,Ngá-bûn-ché lâi thàm-bōng.
koh-lâi,Gio̍k-hūi-ché,Lē-koan-ché,Ek-êng-hiaⁿ,Bûn-pêng-hiaⁿ,Tiông-siông-hiaⁿ,Iāu-khiân-hiaⁿ sio-sòa ta̍h-li̍p pēⁿ-pâng.
ū-ê chah êng-ióng-phín,ū-ê âng-pau té pêng-iú-chêng,
ū-iáⁿ kám-un kóng bōe chīn.
siōng-kài kám-sim--ê,sī nn̄g ūi âng hún ti-kí ê koan-kò͘.
Lē-gî sàng góa li̍p-īⁿ,chiap góa chhut-īⁿ,
tòa-īⁿ kî-kan ta̍k-put-sî lâi thàm-khòaⁿ.
Chhun-chiok tùi pak-tē kah nn̄g ê iù-kiáⁿ,chē sì tiám gōa cheng ê kheh-ūn,
lo̍h-lâm lâi pēⁿ-īⁿ koan-sim.
chit hūn chêng-ài iōng chi̍t-sì-lâng lâi hêng.
iah-koh ū N̂g Êng-gī i-su,
chē-chē hō͘-lí lîn-oân kah khàn-hō͘ ê iōng-sim chiàu-kò͘,
góa chiah ē-tàng tī té-té peh li̍t āu sūn-sī chhut-īⁿ.
sui-bóng sin-thé pēⁿ-thiàⁿ tòa-īⁿ,
m̄-koh thâu-khak chám-jiân-á chheng-bêng.
chit tōaⁿ sî-li̍t,góa m̄-nā iōng chhiú-ki-á siá cha̍p siú chi̍t hâng si,
koh chìn-chi̍t-pō͘ ūi Tiông-siông ê tn̂g-phiⁿ sió-soat"Chhâ-soaⁿ siàu-liân an-hûn-khiok"siá chhian-thóng lī ê té phêng.
taⁿ,chhut-īⁿ nn̄g lé-pài--ah.
sin-thé hoe-ho̍k liáu chiâⁿ hó,
chhiáⁿ chì-chhin hó-iú bián hoân-ló.
góa tiāⁿ-tio̍h koh-khah chiàu-kò͘ ka-tī,
hō͘ sin-thé lú lâi lú ióng-kiāⁿ.
tī chit ê gō͘ cha̍p it hòe seⁿ-ji̍t ê khám-chām,
siá-chhut góa bû chīn ê kám-siā.
nn̄g-chheng khòng cha̍p-chhit nî saⁿ goe̍h chhe-la̍k chit li̍t,góa ē éng-kiú kì-tiâu-tiâu.
che sī góa têng-seng ê hó-li̍t.
Bûn-chiong saⁿ
góa siōng kah-ì chò ê tāi-chì
chok-chiá:Lîm Bí-lē
lâng kóng:"tha̍k-chheh tha̍k-chheh,
bô tha̍k bô chheh,
lú tha̍k lú chheh!"
m̄-koh góa soah kah lâng tian-tò-péng,
in-ūi tha̍k-chheh tú-hó sī góa siōng kah-ì chò ê tāi-chì.
tong-jiân--lah,
che m̄ sī kóng góa ê kong-khò ū lōa hó,
in-ūi góa khòaⁿ ê chheh lóng sī khò-gōa-chheh.
kiàn-pái nā leh khòaⁿ chheh,
góa lóng khòaⁿ kah chiok ji̍p-bê.
ū chi̍t páiⁿ tē-tāng,
a-bú kóng i tī chàu-kha tōa-siaⁿ hoah,
kiò góa kín chhut-khì gōa-kháu khah an-choân,
kiat-kó góa lóng bô tāng bô chēng.
tán tē-tāng iô soah,
i khòaⁿ góa koh khut tī pâng-keng leh khòaⁿ chheh,
tiō hàiⁿ-thâu kóng:
"lí--o͘h,khòaⁿ chheh khòaⁿ kah piàn chu-tai--ah--lah!
liân thiⁿ pang--lo̍h-lâi,
góa khòaⁿ lí mā m̄ chai."
thiⁿ ná ē pang--lo̍h-lâi?
goán a-bú si̍t-chāi sī.
kî-si̍t chit kù sêng-gí,
mā sī góa tī"sêng-gí kò͘-sū"lāi-té o̍h--lâi--ê.
He sī leh kóng tī chhun-chhiu sî-tāi,
Kí-kok ū chi̍t ê lâng chiok sîn-keng-chit,
kui-kang hoân-ló thiⁿ ē pang--lo̍h-lâi,
lō͘-bóe soah piàn kah bē-chia̍h-bōe-khùn.
lâng khòaⁿ-i chi̍t li̍t hoân ló͘ bô-kàu,
chi̍t mê hoân-ló lâi tàu,
tiō kā kóng:
"thiⁿ bô hiah lám,
bô khó-lêng ē pang!"
i m̄ sìn tiō kóng:
"ah sàu-chhiú-chheⁿ tiō ē lak--lo̍h-lâi--ah,
sī-án-chóaⁿ thiⁿ ná bē pang?"
lō͘-bóe ū chi̍t ê chin ū ha̍k-būn ê lâng khì kā-i kóng thian-bûn ê tì-sek,
chiah hō͘ i an-sim--lo̍h-lâi.
nā í hiān-tāi ê i-ha̍k lâi khòaⁿ,
chit ê lâng èng-kai sī tit-tio̍h chiau-lū-chèng--lah,
nā-bô,ná ū lâng ē siūⁿ-siūⁿ hit chióng ū-khang-bô-sún ê tāi-chì?
lí khòaⁿ,liân che góa mā chai,
án-ne tiō thèng-hó chai-iáⁿ,
góa sī liân i-ha̍k lūi ê chheh mā lóng ū leh khòaⁿ--o͘h.
tiō in-ūi tha̍k-chheh sī góa siōng kah-ì chò ê tāi-chì,
só͘-í chí-iàu ū chheh kah góa chò-phōaⁿ,
góa tiō éng-oán bē ko͘-toaⁿ.
ū chi̍t páiⁿ Tâi-gí lāu-su kā goán kóng Tâi-oân ê bîn-sio̍k,
m̄ chai án-chóaⁿ soah kóng-tio̍h chhōa sîn-chú-pâi-á ê tāi-chì,
i kóng tô͘-su-koán ū chi̍t pún"góa ê ché-cheh kúi sin-niû",
kiàn-gī goán khì chioh lâi khòaⁿ.
kúi-á chū-kó͘-lâi tiō sī goán gín-á-lâng siōng ài--ê,
chiah hā-khò niā,
góa tō chhiong khì tô͘-su-koán chioh,
ka-chài góa kha-chhiú thài mé--leh,
chin-chiàⁿ hō͘ góa chioh--tio̍h.
góa the̍h--tńg-lâi chhù khòaⁿ,
khòaⁿ kah liân a-bú leh kiò chia̍h-pn̄g tō bô thiaⁿ--tio̍h,
jî-chhiáⁿ góa kám-kak chin chhù-bī,
goân-lâi tī lán bîn-kan,
chin-chiàⁿ ū chit-chióng chhōa sîn-chú-pâi-á ê tāi-chì,
nā án-ne,
lēng-ji̍t-á tī lō͘--lí khòaⁿ-tio̍h âng-pau lok-á chin-chiàⁿ bē-sái khioh,
nā-bô,nā ū lâng thiàu chhut-lâi kiò góa chhōa in sí-khì ê a-chí,
góa beh án-chóaⁿ?
kóng sī án-ne kóng,
kî-si̍t he mā sī sió-soat niā-niā,
lán chí-iàu mài chò pháiⁿ tāi-chì,
ná tio̍h kiaⁿ kúi?
sio̍k-gí kóng:
"li̍t--sî nā bô chò pháiⁿ-tāi,
pòaⁿ-mê m̄ kiaⁿ kúi lâi hāi".
lāu chó͘-sian chiong tì-hūi lóng siá tī chheh--lí,
he tiō mài koài góa siōng kah-ì chò ê tāi-chì tiō sī khòaⁿ chheh--lo͘h,
in-ūi kah chheh chò pêng-iú,
ē-tàng"thian-tn̂g-tē-kú"--ah.
to-siā ta̍k-ke,
góa ê ián-káng tiō kóng kàu chia.
Bûn-chiong sì
Hông-kim khǹg kàu seⁿ-se chiah kōaⁿ-cháu
chok-chiá:Khu Bûn-sek
Tâi-oân-lâng ū khioh-kut ê hong-sio̍k,
tō sī thô͘-chòng la̍k nî liáu-āu,
phôe-bah lóng nōa--khì--ah,
chiah kā sí-lâng kut-thâu khioh li̍p-khì hông-kim àng-á,
tán-kàu chhōe-tio̍h hó-sî-hó-ji̍t hó-tē-lí ê sî,
chiah koh tâi--lo̍h-khì.
khǹg tī hông-kim àng-á ê chit tōaⁿ sî-kan,
kut-thâu ē péng âng-gê,
koh ē seⁿ-chhut pe̍h-sek ê ko͘,
Tâi-gí kiò-chò seⁿ-se,
Hôa-gí kiò-chò
che sī hó-kiat-tiāu,
ē ìm kiáⁿ-sun.
M̄-koh ko͘ sī khin-báng-báng ê mi̍h-kiāⁿ,
sió-khóa kā kōaⁿ tín-tāng tiō ē poe-liáu-liáu--ah,
tiō bē-tàng ìm kiáⁿ-sun--ah.
sī--lah,
góa chit-má tiō sī beh lâi kóng nn̄g kiāⁿ sin-bûn kah kū-bûn,
tiō sī"hông-kim khǹg kàu seⁿ-se chiah kōaⁿ-cháu"ê tāi-chì.
thâu chi̍t kiāⁿ,
nn̄g-chheng khòng cha̍p-la̍k nî Bîn-chìn-tóng chip-chèng liáu-āu,
chi̍t-kóa Tâi-gú iú-chì,
tiō līn-chin chhui-sak"kok-ka gú-giân hoat-tián-hoat"ê li̍p-hoat,
mā tit-tio̍h Bîn-chìn-tóng li̍p-úi kah bûn-hòa pō͘-tiúⁿ ê tōa-la̍t chi-chhî,
tī chit ê hōe-kî sūn-lī oân-sêng it-to̍k,
khòaⁿ--lâi jī-to̍k,sam-to̍k mā èng-kai sūn-lī thong-kòe;
án-ne chit ê hōe-kî tiō ē-tàng oân-sêng li̍p-hoat,
hō͘ Tâi-gí ē-tàng kah Hôa-gí,Kheh-gí,goân-chū-bîn-gí pêⁿ-chē-khiā,
tit-tio̍h"kok-ka gí-giân"ê tē-ūi.
Tng lán Tâi-gú iú-chì leh tán sam-to̍k thong-kòe,beh lâi phah-pho̍k-á khèng-chiok ê sî-chūn,
soah thoân-lâi kóng Kok-bîn-tóng iau-kiû hia̍p-siong;
chiàu Li̍p-hoat-īⁿ kui-tēng,
án-ne tio̍h-ài iân-chhiân chi̍t kò goe̍h,
hit sî-chūn hōe-kî í-keng kiat-sok,
tio̍h-ài tán-kàu káu--goe̍h ê sin hōe-kî chiah lâi sam-to̍k.
tn̂g mê kāu bāng,
kàu-sî in iáu-ū siáⁿ-mih chhut-thâu lán m̄ chai,
che kám m̄ sī"n̂g-kim khǹg kàu seⁿ-se chiah kōaⁿ-cháu"--leh?
lâng leh kóng:
"Kok-bîn-tóng bô tó,
Tâi-oân bē hó",
Kok-bîn-tóng láu-láu-si̍t-si̍t koh chèng-bêng chi̍t pái hō͘ lán khòaⁿ.
tē-jī kiāⁿ,
nn̄g-chheng khòng cha̍p-sì nî Kok-bîn-tóng soán-kú tōa sit-pāi,
Má Eng-kiú bē-kham-tit siā-hōe ap-le̍k,
tiō beh kā A-píⁿ--á pàng--chhut-lâi,
tiō sī beh hō͘ i ē-tàng tī nî-bóe chhut-ga̍k,
che sī chèng-tī-la̍t ê khí-lo̍h,
m̄ sī Má Eng-kiú ê chû-pi.
Lū Siù-liân chêng hù-chóng-thóng thiaⁿ-tio̍h chit ê siau-sit,
tiō kóng i beh choa̍t-si̍t kiù A-píⁿ,
m̄-koh Má Eng-kiú m̄ hō͘ i koah-tiū-bóe,
kan-kan-á m̄ hō͘ A-píⁿ--á tī cha̍p-jī goe̍h saⁿ-cha̍p-it gō͘ tiám chêng kā pàng--chhut-khì.
A-píⁿ--á saⁿ-á-khò͘ khoán-hó-hó,
chún-pī beh chhut-ga̍k--ah,
soah tit-tio̍h thong-ti kóng,
ko-sok-kong-lō͘ that-chhia,
kong-bûn sàng bē kàu;
i tiō koai-koai-á kā hêng-lí koh tháu-khui,
keh-tńg-kang iū-sī nî-ká,
án-ne tiō koh ke koaiⁿ saⁿ kang.
"hông-kim khǹg kàu seⁿ-se chiah kōaⁿ-cháu",
che tiō sī Lū hù-chóng-thóng só͘ chò--ê hó-tāi.
Lū hù-chóng-thóng téng kò goe̍h kah Tiuⁿ Siān-chèng liân-ha̍p siaⁿ-bêng,
chi-chhî Koán Tiong-bín,
chit kúi li̍t koh siaⁿ-bêng,
Tân Kiok nā chhut-lâi soán chhī-tiúⁿ,
i tiō beh hō͘ Tân Kiok kan-khó͘ chi̍t-sì-lâng.
Bîn-chìn-tóng ū chit-khoán tông-chì,
kám ū su-iàu te̍k-lîn?
góa mā su-iàu kā i kòe-khì só͘ chò ê kong-tek,
koh the̍h chhut-lâi liū--chi̍t-pái.
cha̍p-chi̍t tiám kha-tau,àm-thâu-á hù-iok ê ti-kí tńg-lâi Sin-lâu khòaⁿ--góa.
Thê-sī-khah pian-hō:TA_0004
Sò͘-jī
sòa-lo̍h-lâi khòaⁿ tâi-tiong chhī bîn-á-chài cha̍p-jī hō ê thiⁿ-khì
un-tō͘ cha̍p-jī chì cha̍p-chhit tō͘,lo̍h-hō͘ ki-lu̍t la̍k-cha̍p%
lâi-pin gō͘-pah la̍k-cha̍p káu hō chhiáⁿ-lâi saⁿ hō kūi-tâi pān-lí
lóng-chóng la̍k-pah cha̍p-la̍k kho͘,chāu lí peh-cha̍p sì kho͘
kin-á-li̍t sī gō͘-goe̍h jī-jī,pài-sì
góa ê hō͘-chiàu hō-bé sī it kiú sam lio̍k sù it sam chhit chhit
gún-tau ê tiān-ōe hō-bé sī khòng ngó͘ sù jī it ngó͘ lio̍k ngó͘ jī
i-tī it kiú chhit lio̍k nî chhut-sì
chhiáⁿ pang góa choán hun-ki jī sù ngó͘ chhit
Seng-oa̍h Tùi-ōe
Chē kong-chhia sī khah sio̍k,m̄-koh ài tán chhia-pang,sî-kan khah pháiⁿ àn-sǹg.
Nā beh khah kín,tio̍h-ài chē kè-têng-á,ū khah kùi;
sái chū-ka-iōng--ê lī-piān sī lī-piān,kàu-tè kiaⁿ oh thêng-chhia,khí-tó giâ-kê.
Thêng-chhia sī kán-tan,kiaⁿ chhōe bô só͘-chāi thang chhah niâ.
Góa bô-leh kóaⁿ-kín,bô,tiō chē kong-chhia khì khah si̍t.
Nā-chún thiⁿ-khì m̄-sī hiah joa̍h,góa chiok siūⁿ-beh kiàn-gī lí khiâ chū-lián-chhia khì.
Ū-iáⁿ,khiâ thih-bé séng-chîⁿ koh bē hùi chu-goân,
bē u-jiám khong-khì,iā thang ta̍t-tio̍h ūn-tōng ê hāu-kó,
ū-iáⁿ sī chi̍t-hāng chin-hó ê kau-thong kong-khū.
Nā sî-kan ē hù,siōng-hó sī chē kong-chhia,séng-chîⁿ,an-choân koh bô chhah-chhia ê būn-tê.
Nā chiàu lí án-ne kóng chin ū-lí,góa tiō lâi-khì tán kong-chhia.
Khah-thêng-á góa beh khì Tâi-tiong,m̄-chai beh án-ná kiâⁿ khah hó?
Lí ē-sái khì hóe-chhia-thâu chē hóe-chhia;
nā ū leh kóaⁿ-kín mā ē-tàng khì Siông-san-ki-tiûⁿ chē hui-hêng-ki lo̍h--khì.
Chē hui-ki khah mâ-hoân,kàu Tâi-tiong koh ài chē chhia khì chhī-khu;
Nā chē hóe-chhia,chhia-pang kám ū tú-hó?
Lí mā thèng-hó chē Bá-suh lo̍h--khì,ū Tâi-khì-kong-si ê Bá-suh kah Thóng-liân--ê,chhia-pang lóng chin ba̍t.
Bûn-chiong it
sū-piàn(it)
chok-chiá:Khu Úi-him
àm-sî-á beh óa káu tiám,
chi̍t ê hū-jîn-lâng chhōa-tio̍h chi̍t ê chhit peh hòe ê gín-á,
kiâⁿ-chhut pah-hòe-kong-si,
se̍h-kòe nn̄g tiâu tōa-lō͘,
oan ji̍p-khì chi̍t tiâu hāng-á-lāi.
thiⁿ-sek sui-jiân chá tiō í-keng àm,
tān-sī lō͘-teng chiong kui-tiâu hāng-á-lō͘ chiò kah kng-kng-kng.
"a-bú,a-bú,
lí ūi-siáⁿ-mi̍h beh chhōa góa lâi chia?",
chhit peh hòe ê gín-á gia̍h-thâu mn̄g in lāu-bú.
"góa beh chhōa lí lâi chhōe kū-kong--ah,
i hang ê o͘-lián chiok hó-chia̍h--neh!",
chit ūi hū-jîn-lâng chi̍t-pêng khan-tio̍h i ê gín-á,
chi̍t-pêng áⁿ lo̍h sin khin-siaⁿ kā in kiáⁿ kóng.
hū-lîn-lâng chí hiòng bô gōa hn̄g ê thâu-chêng,
"lí khòaⁿ,kū-kong tī hia!"
tiān-pò-thiāu téng-thâu ê lō͘-teng hoat-chhut pe̍h kng,
chiò-tio̍h kui-ê khong-khì pe̍h-pe̍h bông-bông.
ke-á-lō͘ ū nn̄g saⁿ ê lâng leh kiâⁿ,
ū chi̍t tâi o͘-tó͘-bái ùi hn̄g-hn̄g ê só͘-chāi pháiⁿ-thèng-chhèng,
hoah ka tōa-sè-siaⁿ,
chông kòe kui-tiâu lō͘.
kak-á,chi̍t keng khiā-ke-chhù thâu-chêng ê têng-á-kha,
ū chi̍t tàⁿ o͘-lián tàⁿ;
chi̍t ê lāu-lâng,seⁿ tio̍h sán-sán é-é,
thâu-chang hoe-hoe pe̍h-pe̍h,
chhùi-chhiu té-té,
móa-bīn chhiò-iông,
chē tiàm í-á-téng leh kò͘ tàⁿ-á-ūi.
hū-jîn-lâng chhōa-tio̍h in kiáⁿ lâi-kàu o͘-lián tàⁿ thâu-chêng,
"a-kū,chiâⁿ kú bô lâi khòaⁿ--lí--ah!",
hū-jîn-lâng hoaⁿ-thâu-hí-bīn chham lāu-lâng sio-chioh-mn̄g,
"che gún kiáⁿ--lah."
"chiah tōa-hàn--ah--o͘h!"
"lâi,chham kū-kong phah-chio-ho͘.",
hū-jîn-lâng tùi in kiáⁿ kóng.
"kū-kong hó!"
lāu-lâng thiaⁿ--tio̍h chhiò kah chiâⁿ hoaⁿ-hí,
"hó hó!kū-kong hang o͘-lián chhiáⁿ lí chia̍h!
tán--chit-ē--o͘h",
lāu-lâng chi̍t-pêng kóng chi̍t-pêng ùi í-á-téng khí-sin,
thê-chhut í-keng chhiám hó ê o͘-lián,
khoàn-chhoàn chiong o͘-lián pâi tī hóe-thòaⁿ-hóe téng-thâu ê thih-bāng-á lâi hang,
"Hia koh ū thng--o͘h.",
tàⁿ-á-ūi-piⁿ kó-liân ū chi̍t ê tōa seⁿ-oe,
ē-kha chi̍t pha gá-suh hóe un-un-á sio,
chi̍t tiáⁿ thng put-sî chhèng chhut pe̍h ian.
lāu-lâng chi̍t-pêng hang o͘-lián,
chi̍t-pêng tiō chham hū-jîn-lâng khai-káng--khí-lâi.
Gín-á hòⁿ-hiân,
chi̍t lia̍p sè lia̍p thâu,
tò-pêng khòaⁿ kòe-lâi,
koh chiàⁿ-pêng khòaⁿ kòe-khì,
tī-leh gián-kiù chit ê o͘-lián taⁿ kah chit ūi lāu-tōa-lâng.
Gín-á ká-ná hiông-hiông siūⁿ-tio̍h siáⁿ,
khui-chhùi kóng:"kū-kong,lí ná ē chi̍t ê lâng tī chia--ah?"
"Gín-á-lâng,bô-lé-māu!",
hū-jîn-lâng oa̍t-thâu tām-po̍h-á siūⁿ-khì tùi-tio̍h in kiáⁿ kóng.
"bô-iàu-kín,bô-iàu-kín.",
kū-kong kóng-tio̍h chit kù ōe,
móa-bīn ê chhiò-iông soah cháu chi̍t-pòaⁿ--khì,
tān-sī i sûi tiō koh hoaⁿ-thâu-hí-bīn--khí-lâi.
kū-kong bīn-iông ê sió-khóa piàn-hòa,
kî-thaⁿ lâng khòaⁿ bē chhut--lâi,
sim-koaⁿ soah tiô-chi̍t-tiô.
"a-bú,góa sī m̄ sī kóng m̄-tio̍h ōe?
kū-kong thiaⁿ-tio̍h chiâⁿ bô hoaⁿ-hí--neh?",
sio-sio hó-chia̍h ê o͘-lián chia̍h-liáu āu,
tī tńg-khì chhù ê lō͘-téng,mn̄g in lāu-bú.
Hit àm ê goe̍h-niû chin îⁿ,
pí ke-lō͘-téng óng-lâi ê chhia-teng lóng khah kng,
kì-tit in lāu-bú kā kóng:"
kū-kong in bó͘ kah i ûi-it ê tōa-hàn hāu-siⁿ lóng í-keng kòe-sin--ah,
só͘-í i chiah ē ka-kī ko͘-toaⁿ chi̍t ê lâng.
Lán ài siông-siông lâi khòaⁿ i tiō hó.
kî-thaⁿ ê tāi-chì,lí chit-má m̄-bián mn̄g,
í-āu lí tōa-hàn tiō ē chai".
it-ti̍t kàu chiâⁿ kú í-āu,
kū-kong iā lâi kòe-sin,
i it-seng ê pì-bi̍t chiah lâi hō͘ lâng liáu-kái.
(āu kî sòa-chiap)
Bûn-chiong jī
chèng-tī jîn-bu̍t ê gí-giân soán-te̍k
chok-chiá:Kang Têng-chhiū
soán-kí kàu--ah!
chi̍t-kóa chèng-tī jîn-bu̍t ūi-tio̍h pa-kiat soán-bîn,
khai-sí iōng soán-bîn koàn-sì ēng ê bú-gí,
lâi kap bîn-chiòng kau-pôe,pôaⁿ-nóa.
chhiūⁿ kóng,ēng Tâi-gí lâi hoat-piáu chèng-kiàn;
iah-sī khì-kàu Kheh-ka-chng,
o̍h kúi-kù-á Kheh-ōe lâi èng-hù;
koh ū,kóng nn̄g-kù-á chhéng-an,mn̄g-hó ê goân-chū-bîn-gí.
M̄-koh,tán kah in soán tiâu liáu-āu,
tiō koh hoe-ho̍k hit chióng kńg-chi̍h ê Pak-kiaⁿ-ōe,
che kám m̄ sī tùi soán-bîn siōng tōa ê chau-that?
kî-si̍t,tùi chit chióng sió só͘-chāi,
tiō ē-tàng khòaⁿ-chhut chèng-tī lîn-bu̍t tâu-ki ê kò-sèng,
chham in soán chêng kóng chi̍t thò,soán āu chò chi̍t thò ê hiān-hóng.
Sòa--lo̍h,iân-sin chhut koh-khah giâm-tiōng ê gī-tê,
tiō sī soán-kí chi-phiò o͘-pe̍h khai,
soán tiâu liáu bô siūⁿ-beh tūi-hiān,
bô hū-chek-jîm ê thāi-tō͘.
kiat-kio̍k,lán soán-bîn ná-chhiūⁿ mā bô siáⁿ ē kah in kè-kàu,
hō͘ in chi̍t pái koh chi̍t pái án-ne leh phiàn,
che sī lán Tâi-oân soán-kí bûn-hòa tang-tiong,
siōng tūi-lo̍h,chin pi-ai ê chi̍t chióng hiān-siōng,
tek-khak tio̍h siūⁿ pān-hoat lâi kái-koat.
soán-kí ūi-tio̍h soán-phiò chhin-kīn soán-bîn,giú óa kah soán-bîn ê koan-hē,
iōng soán-bîn ê gí-giân lâi cheng-chhú soán-phiò,
jīn-chin kóng sī bô siáⁿ-mih m̄-tio̍h.
M̄-koh,nā-sī lí iōng soán-bîn ê gí-giân leh kèng-soán,
soán tiâu liáu-āu,siōng bô mā ài ēng siong-tong ê pha-sò͘,
lâi sú-iōng lí ê soán-bîn ê gí-giân;
án-ne,in m̄-chiah chai-iáⁿ lí leh chhòng siáⁿ,
kám ū hoán-èng in ê sim-siaⁿ,
ū leh thè in chò tāi-chì--bô,
che kám m̄ sī chin ha̍p-lí?
ūi-siáⁿ-mi̍h tāi-pō͘-hūn ê chèng-tī lîn-bu̍t chò bē kàu?
Che lāi-té it-tēng ū siáⁿ-mih būn-tê tī--leh,
tiāⁿ-tio̍h ài kā chit ê kat tháu--khui.
Tâi-oân chiah chē chèng-tī jîn-bu̍t lāi-té,
chiam-tùi gí-giân ê sú-iōng,
góa siōng khim-phòe nn̄g ê lâng──tiō sī í-keng kòe-óng ê Chhòa Tông-êng sian-siⁿ,
kah hiān-chú-sî ê li̍p-hoat úi-oân Lâu Kiàn-kok sian-siⁿ.
In m̄-koán sī tī Li̍p-hoat-īⁿ lāi-té chit-sûn,
iah-sī tú-tio̍h kì-chiá hóng-mn̄g,
tōa-pō͘-hūn lóng sī ēng Tâi-gí leh hoat-giân,
koh kóng kah chiâⁿ chū-jiân.
in-ūi Tâi-gí sī in ê bó-gí,
koh sī in tāi-to-sò͘ soán-bîn ê gí-giân,
só͘-í kóng ēng Tâi-gí chit-sûn,ēng Tâi-gí hôe-tap būn-tê,
sī siōng chū-jiân ê tāi-chì,
mā sī siōng hū chek-jîm ê thāi-tō͘.
Tâi-oân sī chi̍t ê to-goân ê siā-hōe,
gí-giân koh-khah to-iūⁿ,
beh ē-hiáu múi chi̍t chióng gí-giân,
tong-liân sī bô khó-lêng.
kong-kiōng tiûⁿ-ha̍p iōng ka-kī ê bú-gí kóng-ōe,
nā-sī kiaⁿ lâng thiaⁿ-bô,
ē-tàng sú-iōng tâng-pō͘ hoan-e̍k ê ki-chè.
Chit-má kho-ki chìn-pō͘,
hoan-e̍k hē-thóng hui-siông sian-chìn,
beh tùi chèng-hú koaⁿ-oân hām gī-oân,li̍p-hoat úi-oân ê tùi-ōe,
chò tâng-pō͘ ê hoan-e̍k,
sī chin kán-tan ê tāi-chì.
lí khòaⁿ,chhiūⁿ chhiú-gí to ē-tàng tâng-pō͘ hoan-e̍k,
sī-án-chóaⁿ kháu-gí bô-hoat-tō͘?
sī ū-sim kah bô-sim ê būn-tê niā-niā.
chóng-kóng--chi̍t-kù,
beh kái-piàn Tâi-oân ê soán-kí bûn-hòa,
kiám-giām chèng-tī jîn-bu̍t sī m̄ sī hū chek-jîm,
kám ē soán chêng kóng chi̍t thò,soán āu chò chi̍t thò?
ū-sim beh tūi-hiān in ê soán-kí chi-phiò--bô?
thiaⁿ in ê gí-giân sú-iōng sī siōng kán-tan ê hong-hoat.
Bûn-chiong saⁿ
bô kòa gû-chhùi-lông
chok-chiá:Lí Lâm-hêng
ē-kì-tit sè-hàn ê sî,
nā ū gín-á liâm-mi thó beh chia̍h che,
liâm-mi thó beh chia̍h he,
chi̍t ki chhùi chia̍h bô thêng.
Hit ê sî-chūn,
chhù--lí ê sī-tōa-lâng ū khó-lêng chhut-siaⁿ mē kóng:
"lí chit ê gín-á‘bô kòa gû-chhùi-lôngná ē-sái--tit!"
góa tang-sî ê tē-it ê hoán-èng sī,
lâng m̄ sī gû,
sī beh án-ná kòa gû-chhùi-lông--leh?
chhiūⁿ gún chhit,peh cha̍p-hòe chit ê nî-kí tī chng-kha tōa-hàn ê Tâi-oân-lâng,
chò gín-á ê sî it-tēng bat khòaⁿ-kòe gû kòa gû-chhùi-lông.
chá-chêng góa khòaⁿ--kòe ê gû-chhùi-lông sī ēng tek-bi̍h-á pian chi̍t ê té-té ha̍p gû ê chhùi,
kòa--leh hō͘ gû-chhùi bē-tàng peh-khui chia̍h mi̍h-kiāⁿ,
jî-āu bat khòaⁿ-tio̍h thih phah--ê gû-chhùi-lông.
góa bat chhéng-kàu kòe gún chng--lí chi̍t ūi lông-peh-á,
gû hiah sin-khó͘ pang-bâng lông-bîn chò khang-khòe,
sī-án-ná ēng gû-chhùi-lông khòng-chè i mài chia̍h mi̍h-kiāⁿ?
lông-peh-á mn̄g góa gû án-chóaⁿ sin-khó͘ pang-bâng lông-bîn lí kám chai?
góa ìn kóng gû pang-bâng lông-bîn lê-chhân.
lông-peh-á chhiò kóng:Bē-bái bē-bái,
iah chai-iáⁿ chi̍t hāng lê-chhân.
i tio̍h chiok jīn-chin soat-bêng gû án-chóaⁿ pang-bâng lông-bîn chò-kang:
tiū-á koah liáu-āu,
thong-siông lóng sī hō͘ chhân-tē hioh-khùn,
chhut-chāi i ji̍t pha̍k hong chhoe hō͘ ak,
chit kî tiū-á siu-sêng liáu-āu tán āu kî,
āu kî ê tē-it tōng-chok tio̍h sī lê-chhân,
lâng chi̍t chhiú khan gû chi̍t chhiú àn lê lâi hoan-thô͘,
kā iá-chháu kah tiū-kó-thâu hoan lo̍h-khì thô͘ lāi-té,
che sī gû siōng chhut-la̍t ê khang-khòe;
sòa--lo̍h-khì chiah pàng chúi im thô͘,
chiah ta̍h koah-pē,
chêng-āu ū nn̄g pâi tek ia̍h-sī thih-khí,
lâng ta̍h tī koah-pē-kè-téng,
ēng soh-á pa̍k koah-pē nn̄g thâu ēng gû lâi thoa,
lâng khiā tī āu-piah ah chháu,
ū chháu ê sî tio̍h chhut-la̍t ah,
kā chháu ah-lo̍h thô͘.
ta̍h koah-pē ê iōng-ì sī kā thô͘-phoe koah hō͘ chhùi koah hō͘ nōa,
chúi chi̍t-ē im khah khoài sàn-khui.
Bē-hiáu ta̍h ê lâng ē ta̍h tian-tò pêⁿ,
tian-tò kā thô͘-phoe lāi-té ê iá-chháu kah tiū-kó-thâu ó͘ tó--khí-lâi,
tio̍h-ài chai-iáⁿ sūn hit ê hiòng.
sòa--lo̍h-khì ū lâng"hoâiⁿ chhiú-pē"－
ēng chhiú-pē kā thô͘ pê phêⁿ,
ū lâng séng--khí-lâi.
sòa--lo̍h-khì sī"phah la̍k-ta̍k",
gû thoa la̍k-ta̍k kā chìm tī chúi-tiong ê chhân-thô͘ phah-chòe chiuⁿ.
bô-lūn tó chi̍t hāng lóng tio̍h gû chhut-la̍t tàu-saⁿ-kāng.
Chiah-nī ū khó͘-lô ê gû,
ná ū khó-lêng kā kòa gû-chhùi-lông m̄ hō͘ i chia̍h mi̍h-kiāⁿ--leh?
He sī ū-sî it-tēng tio̍h khan gû ùi chhân-hn̂g-piⁿ keng-kòe,
kiaⁿ i sûi-chhùi chia̍h chok-bu̍t.
tî-liáu koah chháu chhī gû,
ū-sî mā tio̍h pàng gû chia̍h chháu,
múi chi̍t ke ê gín-á khan gû khì chháu-po͘ chhut-chāi i chia̍h chháu,
ū-sî kui-tīn gín-á chò in khì sńg kiaⁿ gû cháu--khì.
khah khiáu ê gín-á,
ē tī chháu-po͘ tèng chi̍t ki khi̍t-á,gû-soh pa̍k tī khi̍t-á,
kúi chiah gû chia̍h-lâi-chia̍h-khì mā lóng tī ka-tī hit tiâu gû-soh pòaⁿ-kèng lāi-té.
góa kóng chòe-kīn chin chió tī chhân--lí khòaⁿ-tio̍h chúi-gû teh chò-kang.
lông-peh-á kóng,
chi̍t-kóa khang-khòe lóng hō͘ ke-khì lông-kū chhiúⁿ--khì,
tōa-hêng ê lê-chhân-ki,khui ín-è-ki ê koah-pē,
sīm-chì liân goân-pún lâng kūi leh tī chhân--lí pò͘-chhân mā ki-khì-hòa.
chiàn-āu chho͘-kî,góa siàu-liân ê sî,
Tâi-oân ê chúi-gû siōng chē ū chiap-kīn saⁿ-cha̍p-saⁿ bān chiah,
cha̍p-it nî chêng(nn̄g-chheng khòng chhit)Tâi-oân chúi-gû chhun sì-chheng-gōa chiah iah bô gō͘-chheng chiah.
góa siūⁿ,
chúi-gû lú lâi lú chió,
liân chúi-gû to̍h hán-tit khòaⁿ--tio̍h--ah.
Mài kóng chiong-lâi,
tio̍h sī kin-á-ji̍t,
lí mē chi̍t ê chhùi chin put-liâm ê gín-á:
"lí chit ê gín-á‘bô kòa chhùi-gû-lôngná ē-sái--tit!"
siong-sìn thiaⁿ-tio̍h chit kù ōe ê lâng,
lóng ē mn̄g kóng:
gû-chhùi-lông sī siáⁿ?
Bûn-chiong sì
Tâi-lâm lâi--ê Tām-chúi-lâng
chok-chiá:Chan Kang-san
sin-chiaⁿ sî-á ū chi̍t tīn pêng-iú ē lâi kiâⁿ-chhun,
tiong-tàu khiâ kha-ta̍h-chhia khì"Le̍k-in-sió-tìn"
mn̄g se-iûⁿ tiám-sim ê thâu-ke:
"kòe-nî-sî-á tiàm kám ū khui?"
thâu-ke chin hoaⁿ-hí kóng:
"kui-ê kòe-nî lóng bô hioh--leh,
ē thê-chá kúi tiám-cheng lâi hioh-khùn niâ!
thâu-tú-chiah,hit chiah hān-tē tōa-chûn,
Hok-iông Tōa-pn̄g-tiàm chiah lâi tēng ke-nn̄g-ko niâ..."
góa ū kóa giâu-gî:
"In hiah gâu thàm-thiaⁿ,
lán Tām-chúi toh chi̍t keng siōng gâu chò iā chai!"
"pêⁿ-pêⁿ chò chia̍h--ê,chai--lah.
In m̄ sī kiâⁿ góa chit khoán Hoat-kok-sek--ê,
chiah ē ūi-tio̍h te̍k-pia̍t ê lâng-kheh lâi kā góa tēng."
"góa ū pêng-iú sī chia̍h-sò͘--ê,
chhe-gō͘ nā lâi,kám ē ha̍h?"
"góa iōng--ê sī tōng-bu̍t-sèng ê gû-leng-iû!"
"tōng-bu̍t-sèng..."
"lí m̄-bián kiaⁿ,
góa iōng--ê sī thian-liân ê gû-leng thê-liān--ê,
tian-tò it-poaⁿ tiàm iōng si̍t-bu̍t-sèng ê chang-lī-iû,
ná ē piàn-chhut gû-leng-khùi?
lí chiah tio̍h hoân-ló!
Hit khoán chiok jia̍t-tiáⁿ chiah ē iûⁿ--khì ê iû,
sī ē tòng leh khǹg,
tiō sī bē chū-jiân,
bē hó-chia̍h."
Hō͘ góa tì-sek koh cheng-ka bē chió.
"Án-ne--mah,...
pún-té siūⁿ-beh chù-bûn chi̍t tè peh chhùn--ê,
khòaⁿ lí chia ū chiâⁿ cha̍p khoán,
góa khòaⁿ...
chhe-gō͘ góa lâi bé sè-á-tè-á--ê,
ta̍k-hāng lóng ū,
phēng tēng bó͘ chi̍t khoán hêng--ê khah hó-sè.
eng-thô tiⁿ-chiú--ê téng-hôe góa ū bé,
kin-á-li̍t ōaⁿ bé chháu-m̂--ê.
án-ná sǹg?"
"bián--lah,chháu-m̂ ê ke-nn̄g-ko kin-á-li̍t sio-sàng tiō hó."
"chîⁿ it-tēng ài siu,
lí thih-mn̂g tú thoah--khui,
chit tiâu sǹg sī khui-chhī chîⁿ,
bē-sái bô siu.
Nā bô,thê chi̍t tè piáⁿ sio-chhiáⁿ tiō hó."
"siu-gîn-ki iáu-bōe joa̍h-ki--leh,
tiō lâi khui-chhī,
chit tè lĕ-bóng piáⁿ lí chia̍h khòaⁿ-māi--leh.
chhe-gō͘ pêng-iú nā ū tùi chia kòe,
chiah kā chhōa--lâi."
góa sim-koaⁿ-thâu teh àm-siūⁿ...
koān-chhī-tiúⁿ kái-soán,
kiat-kó ū ha̍h i ê ì,
lâi kā bé sī...
bé it sàng it,
chiâⁿ tōa chhut-chhiú.
chóng-thóng,li̍p-úi kái-soán hit àm,
i hoaⁿ-hí kàu-tè-á,
sī...
bé it sàng saⁿ.
chhe-gō͘ khòaⁿ pān-sè ē khì hó-tio̍h lâi kiâⁿ-chhun ê hit tīn hó-iú,
bé it ē sàng...
seng o-ló ū chia̍h-hok ê lâng.
Iáu-ū,
chit ê tùi gō͘-chheⁿ-kip pn̄g-tiàm lâi tām-chúi khui ke-nn̄g-ko tiàm ê sai-hū,
i sī tùi chiòng-lâng lóng chiah-nī-á hó,
iah-sī khòaⁿ-khoán lâng--ê--leh?
Kap chāi-tē-lâng bô oân-choân kâng,
si̍t-châi káng-kiù chiàu-khí-kang koh...
Tâi-lâm lâi ê Tām-chúi-lâng.
hiông-hiông siūⁿ-khí chi̍t ê,
lâi Tām-chúi khí tōa-lâu kiam iû-siúⁿ ê Tâi-lâm-lâng,
kà--góa ê hit kù"pháiⁿ-chia̍h kùi",
lín Tâi-pak ê mi̍h-á pháiⁿ-chia̍h kùi,
koh mn̄g góa kám ū kám-kak?
Beh án-ná kā ìn?
lâng koàn-sì tī bó͘ chi̍t khoán ê khoân-kéng--lí,
ná ū khó-lêng ē ū siáⁿ-mih bô kâng ê kám-kak.
pháiⁿ-chia̍h kùi tī Tâi-pak,
chá tiō sì-sòaⁿ kah móa-sì-kè--ah.
chhe-gō͘ Jōe-kî hōe Ka-hun pan peh ê lâi,
chham Lū lāu-su káu ê,
lán chhoân chò ē--tio̍h--ê,
kah it-poaⁿ kòe-nî kiâⁿ-chhun bô kâng ê kó͘-tián im-ga̍k him-sióng,
kiam Lū lāu-su chú-chhî ê Tâi-gí-bûn siúⁿ-sek,
kiong-ióng múi chi̍t ê lâng thâu-khak-lāi hit chun Miāu-im-thian-lí,
tiāⁿ-tio̍h khah hó.
eh kiong-ióng chhùi-khang chit chun Hok-tek-chèng-sîn,
kî-thāi Tâi-oân-lâng teh tàu-tīn ū kóa chìn-hòa!
chóng--sī,tī sin nî-thâu chò chi̍t ê bô-kâng-khoán ê chhōa-thâu,
put-chí-á ū cheng-sîn--lih!
Mā ǹg-bāng kā Tâi-gí-bûn siá-chok ê hong-khì kā thòaⁿ--chhut-khì.
Thê-sī-khah pian-hō:TA_0005
Sò͘-jī
sòa-lo̍h-lâi khòaⁿ chiong-hòa-koān bîn-á-chài it hō ê thiⁿ-khì
un-tō͘ jī-cha̍p-it chì jī-cha̍p-saⁿ tō͘,lo̍h-hō͘ ki-lu̍t la̍k-cha̍p%
lâi-pin saⁿ-pah khòng sì hō chhiáⁿ-lâi cha̍p-la̍k hō kūi-tâi pān-lí
lóng-chóng sì-pah sì-cha̍p káu kho͘,chāu lí gō͘-cha̍p-it kho͘
kin-á-ji̍t sī chiaⁿ--goe̍h cha̍p-sì,pài-it
góa ê hō͘-chiàu hō-bé sī chhit jī sù sam lio̍k lio̍k jī jī pat
goán-tau ê tiān-ōe hō-bé sī khòng lio̍k lio̍k chhit kiú pat sù pat chhit
i-tī it kiú lio̍k it nî chhut-sì
chhiáⁿ pang góa choán hun-ki jī it ngó͘ chhit
Seng-oa̍h Tùi-ōe
Kin-á-ji̍t tang-sî?
Kin-á-ji̍t jī-goe̍h chhe-jī.
Pài-kúi?
Pài-la̍k.
Kin-á-ji̍t kám m̄-sī lé-pài-ji̍t?
M̄-sī,kin-á-ji̍t pài-la̍k.
Lí chai-iáⁿ góa bîn-á-chài beh khì Tâi-tiong--bô?
Góa chai-iáⁿ.Cha-hng,góa ê pêng-iú mā khì Tâi-tiong.
I tī hia teh tha̍k-chheh.
Lí kin-nî kúi-hòe?
Góa kin-nî saⁿ-cha̍p-jī hòe.
Hiah-nī siàu-liân!Kiat-hun--bōe?
Kiat-hun--ah.
Lí sī siáⁿ-mih sî kiat-hun--ê?
Góa sī cha̍p nî chêng kiat-hun--ê.
Ū gín-á--bô?
Ū,chi̍t ê cha-po͘--ê,chi̍t ê cha-bó͘--ê.
Bûn-chiong it
Tâi-oân-lâng ê bûn-hoa cheh-ji̍t
chok-chiá:Tiong Ho̍k-chū
kóng-tio̍h Tâi-oân ê cheh-ji̍t,
tō chia̍h-hun bián tiám-hóe!
Chêng-kàu-taⁿ,
lán Tâi-oân ê bûn-hoa cheh-ji̍t lóng m̄ sī Tâi-oân-lâng ka-tī chè-tēng--ê.
cha̍p goe̍h jī-gō͘ sī koaⁿ-hong ê"kong-ho̍k-chiat",
si̍t-chè-siōng khiok-sī"Tâi-oân chài lûn-hām ji̍t"!
Ji̍t-pún-lâng chiàn-pāi lī-khui Tâi-oân,
Tiong-kok Kok-bîn-tóng chèng-khoân tùi Tiong-kok"choán-chìn"lâi chiàm-niá Tâi-oân!
hāi lán kàu-taⁿ iáu kè-sio̍k siū si̍t-bîn thóng-tī,khó͘-lān bô soah.
nā chin-chiàⁿ beh kóng,
Tâi-oân kong-ho̍k-cheh mā èng-kai sī peh goe̍h cha̍p-gō͘,Ji̍t-pún tâu-hâng hit kang chiah tio̍h.
lán èng-kai lâi siat-kè chin-chiàⁿ sio̍k Tâi-oân-lâng ê cheh-ji̍t.
Tāi-seng,
chi̍t nî-tang beh ài ū kúi ê cheh-ji̍t?
chhiáⁿ ta̍k-ke seng siūⁿ khòaⁿ-māi;
koh-lâi,
ū siáⁿ-mih te̍k-pia̍t ê ji̍t-chí ē-tàng chiâⁿ-chò lán ê bûn-hoa cheh-ji̍t?
ē-bīn góa kóng kúi ê ì-kiàn,
chhiáⁿ ta̍k-ke chò-hóe lâi kek thâu-khak.
chiaⁿ-goe̍h chhe-it sī sè-kài-sèng ê cheh-ji̍t,
lán thàn sè-kài-lâng án-ne kòe tō hó.
kū-le̍k kòe-nî sī lông-gia̍p siā-hōe ê kì-hō,
pó-liû chi̍t kang chò kì-liām.
chit-má kha̍p-bē-tio̍h tō hioh peh kang,cha̍p kang,
hō͘ ta̍k-ke hē-sèⁿ-miā chia̍h,lim,poa̍h kah òe-sòe,
siāng-sî mā kah sè-kài tn̄g sòaⁿ,
bô-thang kah sè-kài liân-chiap piàⁿ keng-chè,
si̍t-chāi bô tō-lí!
jī-goe̍h jī-it sī"sè-kài bó-gí-ji̍t",
lán kā tiāⁿ-chò"bó-gí-chiat",
thê-chhéⁿ lán pó-hō͘ tih-beh bia̍t-choa̍t ê Tâi-oân bó-gí.
Chheng-bêng-cheh kái-miâ"pōe-bōng-cheh",
khǹg tī jī-goe̍h jī-cha̍p-peh.
chheng-liân-cheh,
siōng chán ê soán-te̍k choa̍t-tùi sī saⁿ-goe̍h cha̍p-peh,
tō sī"ji̍t-thâu-hoe ūn-tōng kì-liām-ji̍t".
kàu-su-cheh,
èng-kai kì-liām Lîm Bō͘-seng phok-sū(it-pat-pat-chhit kàu it-kiú-sù-chhit),
i sī Tâi-oân thâu chi̍t ê the̍h-tio̍h Bí-kok Columbia tāi-ha̍k phok-sū ê lâng.
i ê lāu-su,sè-kài chhut-miâ ê John Dewey,
kiò i lâu tī Bí-kok hiah chò kàu-siū.
M̄-koh,
Lîm phok-sū kian-chhî beh tńg-lâi kàu-io̍k Tâi-oân gín-á.
i ê phok-sū lūn-bûn ū nn̄g ê te̍k-pia̍t ê lūn-tiám:it jîn-keh chun-giâm,jī kong-kiōng-sèng.
tī hit ê Ji̍t-pún si̍t-bîn thóng-tī ê nî-tāi,
chit khoán ǹg-bāng si̍t-chāi sī khang-su-bāng-sióng nā-tiāⁿ;
kàu jī-khòng-it-chhit nî ê kin-á-ji̍t,
àn pún-thó͘ gí-giân siū tiōng-sī ê thêng-tō͘ lâi khòaⁿ,
chit nn̄g hāng lí-sióng mā iáu bô chin-chiàⁿ chò kah kàu,
khòaⁿ chêng chi̍t-chām-á"bûn-giân-bûn kah pe̍h-ōe-bûn"ê lūn-chiàn tō chin chheng-chhó.
Só͘-pái kóng,
lán èng-kai kā sian-ti sian-kak Lîm Bō͘-seng phok-sū ê seⁿ-ji̍t cha̍p-goe̍h saⁿ-cha̍p,
tēng-chò"Tâi-oân kàu-su-cheh"!
koh ū i-seng-cheh,
Chiúⁿ Ūi-súi iah-sī Lōa Hô i-su lóng sī chin chán ê chham-khó jîn-soán,
thang iōng in ê seⁿ-ji̍t lâi kì-liām.
Lēng-gōa,
mā èng-kai khó-lū goân-chū-bîn ê cheh-ji̍t,
chhin-chhiūⁿ Mona Rudoê seⁿ-ji̍t,kheh-ka-lâng ê Thian-chhng-ji̍t,
lâi chhòng-chō lán ka-tī ê kám-un-chiat.
ūi-tio̍h beh an-ùi chiàn-āu tùi Tiong-kok lâi ê î-bîn,
kúi ê sio̍k hàn bûn-hòa ê cheh-ji̍t,
chhin-chhiūⁿ Tiong-chhiu-chiat,Tiông-iông-chiat,
lán mā ē-tàng pó-liû
téng-bīn sī góa kò-jîn ê siūⁿ-hoat,
chhiáⁿ ta̍k-ke tàu-tīn lâi su-khó,
te̍k-pia̍t ǹg-bāng Bûn-hoa-pō͘ chò-hóe lâi chhek-ōe.
Tâi-oân-lâng tong-jiân ài ū ka-tī ê bûn-hòa cheh-ji̍t!
Bûn-chiong jī
tui-liām Pe̍h-ōe-jī ūn-tōng sian-hêng-chiá Tēⁿ Jî-gio̍k bo̍k-su
chok-chiá:Tân Hong-hūi
sò͘-cha̍p tang thê-chhiòng pē-bú-ōe,tâu-ji̍p Pe̍h-ōe-jī kàu-ha̍k hâm bó-gí ho̍k-chín sū-kang ê Tēⁿ Jî-gio̍k bo̍k-su,
tī o͘-kôaⁿ ê cha̍p-jī goe̍h cha̍p-it bông chú un tiàu,
tńg-khì thiⁿ-ka!
chit ê siau-sit thoân--lâi,
FB sûi tō ū hiaⁿ-ché kā bô kâng pán-pún ê"Tâi-oân chhùi-chheⁿ"ián-chhiùⁿ iáⁿ-phìⁿ hun-hiáng,
beh lâi kì-liām chit ūi sim-sim liām-liām thê-chhiòng pē-bú-ōe ê tióng-pòe;
sī--lah,
Tēⁿ Jî-gio̍k bo̍k-su siá sû,
Siau Thài-jiân kàu-siū phó͘-khek ê"Tâi-oân chhùi-chheⁿ",
hō͘ lán chē-chē hiaⁿ-ché lia̍h-chò"Tâi-oân kok-koa"ê"Tâi-oân chhùi-chheⁿ",
thang kóng sī Tēⁿ bo̍k-su siōng chhut-miâ ê chok-phín,
chē-chē hái-lāi-gōa Tâi-oân-lâng,
tiāⁿ lóng ná chhiùⁿ ná ba̍k-sái kìm bōe tiâu.
tān-sī,tû-liáu"Tâi-oân chhùi-chheⁿ",
kî-si̍t Tēⁿ bo̍k-su iáu-ū siá chhin-chhiūⁿ"Tâi-oân-lâng ê pē-bú-ōe"
(ū khǹg tī"Tâi-gí Lô-má-jī koa-iâu-bāng",
Gô͘ Jîn-sek lāu-su phó͘-khek):
"khoa-kháu lán sī Tâi-oân ê lâng,
pē-bó ê ōe tē-it hāng,
bí-lē tó-sū sì chióng cho̍k-kûn,
pē-bó ê ōe Tâi-oân-hûn.
lán beh kiàn-siat pang-kok Tâi-oân,
pē-bó ê ōe chò kin-goân,
Tâi-oân bûn-hòa liû-thoân bān-sè,
pē-bó ê ōe chòe sèng-keh"
(koa-miâ,koa-sû pó-liû chok-chiá goân-pún iōng-lī);
hoān-sè ū lâng ē kám-kak che koa-sû siuⁿ-kòe"kàu-tiâu",
kî-si̍t sī in-ūi Tēⁿ bo̍k-su án-ne ê sian-kak-chiá chhau-hoân Tâi-oân-lâng ê pē-bó-ōe tau̍h-tau̍h tn̄g-kin
(liân liân-ha̍p-kok kàu-kho-bûn cho͘-chit lóng jīn-tēng tâi-oân goân-chū-bîn-gí,kheh-gí,tâi-gí khióng-kiaⁿ oa̍h bē kòe jī-cha̍p-it sè-kí),
m̄ chiah-ē siá chit-khoán koa beh thê-chhéⁿ tâi-oân-lâng ài ē-kì-tit thoân-sêng pē-bó-ōe.
Tēⁿ Jî-gio̍k bo̍k-su chin gâu siá ah-ūn ê koa-si,
mā tiāⁿ-tiāⁿ chiū gōa-kok miâ-khek thiām Tâi-gí-sû chiâⁿ-chò sin Tâi-gí koa,
ta̍k-tè lóng chin iu-bí,kám-tōng lâng,
chóng--sī góa tùi Tēⁿ bo̍k-su siōng kám-phòe--ê sī
i jī-cha̍p-gōa tang lâi tī tióng-ló kàu-hōe lāi tōa-siaⁿ ho͘-io̍k ài tiōng-sī pē-bó-ōe hām Pe̍h-ōe-jī
kah i tī kàu-hōe-gōa hùn-liān Pe̍h-ōe-jī chéng-chí kàu-su hit-khoán khó͘-sim kah ì-chì!
nā-m̄-sī i chá-nî ê ho͘-io̍k kah kian-chhî,
tō bē ū tióng-ló kàu-hōe chóng-hōe ê"Tâi-oân cho̍k-kûn bó-gí thui-hêng úi-oân-hōe"(nn̄g-chheng nî sêng-li̍p);
nā-m̄-sī i chē-chē tang mî-nōa ê khai-thok,
tō bô thui-tián Pe̍h-ōe-jī ê choân-kok-sèng NGO"Tâi-oân Lô-má-jī hia̍p-hōe"(nn̄g-chheng-khòng-it nî sêng-li̍p)ê sêng-li̍p;
Tâi-oân Lô-má-jī hia̍p-hōe tī ta̍k só͘-chāi khui koh-kip Pe̍h-ōe-jī pan,kí-hêng tha̍k-chheh-hōe,pān sè-kài Tâi-gí bûn-hòa-iâⁿ,
kó͘-bú chiòng-lâng iōng Pe̍h-ōe-jī lâi kiù lán ê bó-gí,
tō sī siū Tēⁿ bo̍k-su ê ho͘-tiàu chek-ke̍k hêng-tōng--ê.
Tēⁿ Jî-gio̍k bo̍k-su sui-bóng tùi kàu-hōe-lāi kah siā-hōe kok-kài bô-kàu tiōng-sī Pe̍h-ōe-jī kah pē-bú-ōe chin sit-bōng,
tān-sī i tiāⁿ kóng"ū pí bô khah hó",
ì-sù sī ū leh chò chóng--sī pí bô leh chò khah hó;
Taⁿ,siōng-chú hō͘ Tēⁿ bo̍k-su thoat-lī sin-khó͘ pēⁿ-thiàⁿ chiām-sî lī-khui--lán,
sòa--lo̍h-lâi tō sī lán ê tāi-chì--ah!
kî-thāi lán ē-tit ho̍k-heng pē-bó-ōe kah Pe̍h-ōe-jī,
mài koh hō͘ Tēⁿ bo̍k-su kóng lán sī"pháiⁿ kiáⁿ-sun",
tán lán koh kah i saⁿ-kìⁿ ê sî,
lán koh-chài kah i ha̍p-chhiùⁿ soân-lu̍t khin-khoài ê"Tâi-oân-lâng ê pē-bó-ōe".
(chok-chiá Tēⁿ Jî-gio̍k bo̍k-su Pe̍h-ōe-jī chéng-chí kàu-su jī-khòng-khòng-it nî Tâi-pak pan ê ha̍k-seng.
pún-bûn Lô-má-jī chhái-iōng thoân-thóng Pe̍h-ōe-jī)
Bûn-chiong saⁿ
bô hiān-kim ê sè-kài
chok-chiá:Tō͘ Sìn-liông
lâng-lâng lóng ài chîⁿ kám m̄ sī--leh?
m̄-koh í-āu lán hoān-sè ē bē-kì-tit chîⁿ seⁿ-chò siáⁿ-mih-khoán--o͘h.
lia̍h í-keng chin phó͘-phiàn ê iu-iû-khah,it-khá-thong,icash téng tiān-chú phiò chèng lâi khòaⁿ,
nā-sī bô kì-miâ--ê,
ē-tàng tńg-siàu,siau-hùi kim-gia̍h siong-tùi khah kē,
chit khóaⁿ--ê lí khó-lêng koh ài chhin-sin the̍h chîⁿ khiām tī lāi-té;
nā chhin-chhiūⁿ ū kah sìn-iōng-khah pa̍k chò-hóe hit khóaⁿ--ê,
thang chū-tōng khiām-chîⁿ tī lāi-té,
lán tō m̄-bián koh khì"bak"tio̍h hiàn-kim--ah.
chit-má lán iōng chi̍t-tōa-tui sìn-iōng-khah lâi la̍p-chîⁿ,tī bāng-lō͘ bé-bē sú-iōng tē-saⁿ-hong chi-hù,
án-ne seng-khu ê hiàn-kim tàu-té ū su-iàu gōa-chē--leh?
ū lâng kóng,
í-āu chhut-mn̂g lóng bián chah chîⁿ--ah,
che sī"chìn-pō͘"ê-hiàn-sióng.
án-ne lán ê kim-chîⁿ koan-liām kám bē ū chin tōa ê kái-piàn?
beh án-chóaⁿ kàu-io̍k gín-á kim-chîⁿ ê kài-liām?
lán sin-sin-khó͘-khó͘ thàn ê chîⁿ,
kám ū khó-lêng chhin-chhiūⁿ tiān-iáⁿ kāng-khoán,
sûi-sî ē hō͘ hacker tī khí-bò͘ téng-koân chhih-chhih--leh,
chîⁿ tiō bô--khì--ah!
góa siūⁿ,tiāⁿ-tio̍h ū chiâⁿ chē lâng ē ūi-tio̍h án-ne,
chin bô an-choân-kám.
iōng Tiong-kok chò lē,
in tē-saⁿ-hong chi-hù,bô hiān-kim ê bé-bē chin ka-ia̍h,
lâng-lâng kiò-sī Tiong-kok chin chìn-pō͘,
soah bô-siūⁿ-tio̍h kò-jîn ún-su ê būn-tê.
sū-si̍t siōng,Tiong-kok chèng-hú ùi chûn--nî khai-sí,
tùi tē-saⁿ-hong chi-hù lú koán jú giâm,
iau-kiû ta̍k ê kháu-chō ài"si̍t-miâ jīn-chèng";
nā-sī Tâi-oân-lâng beh sú-iōng,
tio̍h-ài thê-kiong"Tâi-pau-chèng"ê chu-sìn!
lán mā chai-iáⁿ Tiong-kok chèng-hú tī jîn-khoân hong-bīn ê miâ-siaⁿ it-hiòng bô hó,
in kā jîn-bîn la̍p-chîⁿ ê"ke-si-thâu-á"sa lâi"kam-koán",
bē-su sī koh ka chi̍t hāng kan-sia̍p jîn-khoân kah chhī-tiûⁿ ê kang-kū.
tong-jiân,
mā ū lâng teh kóng,
chóa-chîⁿ ū chah chiâⁿ chē sè-khún,
chiok thái-ko.
koh-ū,
hiàn-kim beh khiām chiok liáu-kang,
tio̍h-ài tiám chîⁿ,khòaⁿ sī m̄ sī ké--ê,
koh ài ū pó-hiám-kūi lâi iap,
sêng-pún sǹg-sǹg--leh,
ū-iáⁿ kah pah-pah-khoán ê tiān-chú chi-hù siong-pí chin bē-hô.
chò siau-hùi-chiá chóng-sī kám-kak lú hong-piān jú hó,
m̄-koh chit khoán hong-piān éng-éng ài lia̍h ún-su sio-tú,
chi̍t-kóa gia̍p-chiá ē lī-iōng sò͘-kì lâi hun-sek lán siau-hùi ê koàn-sì,
thè lâng-kheh thê-kiong tiāⁿ-chò ê ho̍k-bū,
chhòng-chō sin ê siong-gia̍p lī-sûn.
Tâi-pak chhī-tiúⁿ Koa Bûn-thiat hoah kóng beh táⁿ-chō"tì-hūi siâⁿ-chhī",
ah lán ê kò-jîn chu-liāu,
chèng-hú ê hoat-kui kám ū-kàu"tì-hūi"lâi thè lán pé-siú?
bīn-tùi piàn-hòa chiah kín ê kho-ki,
beh soán-te̍k iōng hiān-kim iah-sī tiān-chú chi-hù lâi la̍p-chîⁿ,
lán kám ū-kàu"tì-hūi"lâi phòaⁿ-toàn?
nā-sī kóng,
ài hi-seng kò-jîn ê ún-su chiah thang tit-tio̍h chi̍t-kóa"lī-piān",
án-ne bô-iáⁿ khah ū tì-hūi.
Bûn-chiong sì
Tâi Oa̍t bûn-ha̍k gōa-kau jia̍t-phut-phut
chok-chiá:Chiúⁿ Ûi-bûn
iû Tâi-bûn pit-hōe,Tâi Oa̍t bûn-hòa hia̍p-hōe,Tâi-oân Lô-má-jī hia̍p-hōe,
Sêng-tāi Oa̍t-lâm gián-kiù tiong-sim,Ông Gē-bêng pò͘-tē-hì-thoân téng tan-ūi chò-hóe pān-lí ê Tâi Oa̍t bûn-hòa kau-liû-thoân
tī kin-nî chhit goe̍h jī-la̍k kàu saⁿ-cha̍p-it kàu Oa̍t-lâm chìn-hêng kok-bîn gōa-kau.
Tâi Oa̍t kau-liû-thoân tit-tio̍h Oa̍t-hong jia̍t-chêng chiau-tāi,
siang-hong kau-liû kòe-têng pêng-téng koh ū chun-giâm,
sǹg-sī chin sêng-kong ê kok-bîn gōa-kau!
chit chōa kau-liû tang-tiong ū an-pâi khì Oa̍t-lâm koa-á-hì-koán kah Oa̍t-lâm chúi-siōng ang-á-hì-koán chham-koan.
nn̄g ūi koán-tiúⁿ lóng chin jia̍t-chêng koh te̍k-pia̍t an-pâi Tâi-oân-thoân khòaⁿ piáu-ián.
Oa̍t-lâm koa-á-hì kah chúi-siōng ang-á-hì lóng sī Oa̍t-lâm kok-ka-kip ê thoân-thóng gē-su̍t piáu-ián,
chin siū Oa̍t-lâm chèng-hú ê tiōng-sī hām chai-pôe.
chit nn̄g ê koán pêng-sî ū chiâⁿ chē kok-lāi-gōa ê lâng-kheh lâi khòaⁿ-hì.
hoan-thâu khòaⁿ Tâi-oân,
si̍t-chāi hō͘ lâng chin kám-khài!
lâng Oa̍t-lâm-ōe ū kok-ka,ū chèng-hú teh chi-chhî,
lán Tâi-oân-ōe soah ká-ná khit-chia̍h kāng-khoán tio̍h khòaⁿ lâng bīn-sek.
ǹg-bāng lán ê pò͘-tē-hì,koa-á-hì ū-chi̍t-ji̍t ē-tàng chiâⁿ-chò Tâi-oân kok-ka-kip ê kok-hì chiah tio̍h!
Tâi-oân-thoân mā te̍k-pia̍t khì chham-koan Tiuⁿ Éng-kì kì-liām-koán koh kā Tiuⁿ Éng-kì liam-hiuⁿ.
Tiuⁿ Éng-kì sī Oa̍t-lâm tē-it hūn Lô-má-jī pò-chóa"Ka-tēng-pò"ê chú-pian.
"Ka-tēng-pò"pí Tâi-oân tē-it hūn Lô-má-jī pò-chóa"Tâi-oân hú-siâⁿ kàu-hōe-pò"chá jī-cha̍p tang,
ia̍h tiō sī tī it-pat-lio̍k-gō͘ nî chhòng-khan.
chit hūn pò-chóa tùi Oa̍t-lâm Lô-má-jī ê chhui-sak ū chin tōa ê kòng-hiàn.
Taⁿ,Oa̍t-lâm Lô-má-jī í-keng chiâⁿ-chò Oa̍t-lâm ê chèng-sek bûn-jī,
hō-chò"kok-gí-jī".
m̄-koh,Tâi-oân ê Lô-má-jī"Pe̍h-ōe-jī"soah iáu siū Tiong-hôa-bîn-kok chèng-hú ê táⁿ-ap,
si̍t-chāi chin hóng-chhì.
kau-liû tong-tiong,
Oa̍t-hong tan-ūi lóng iû in tan-ūi ê it-kip chú-koán chhut-bīn chiap-tāi Tâi-oân-thoân,
koh ti̍t-chiap iōng"Tâi-oân"lâi chheng-ho͘ Tâi-oân,
ē-sái kóng chin chiàu-kò͘-tio̍h lán ê kok-chè chun-giâm kah tē-ūi.
che si̍t-chāi sī kim-chîⁿ gōa-kau bé bē tio̍h ê sêng-chiū!
pêng-sî nā bô pôaⁿ-nóa,
lán tiō bô khó-lêng siū pêng-téng tùi-thāi.
lēng-gōa,lán pò͘-tē-hì ián-chhut ê sî lóng iōng Tâi-oân-ōe,
koh Tâi-oân-thoân tī kau-liû tong-tiong,
kian-chhî iōng Tâi-gú hoat-giân chiah-koh hoan-e̍k chò Oa̍t-lâm-ōe.
in-ūi lán bô iōng Tiong-kok-ōe,
só͘-í Oa̍t-hong ê sêng-oân mā tùi"Tâi-oân-lâng kah Tiong-kok-lâng bô kâng"ê ìn-sióng chin chhim.
chóng-kóng--chi̍t-kù,
Tâi Oa̍t siang-hong kau-liû kah chin hoaⁿ-hí mā ǹg-bāng siang-hong ài ū koh-khah bi̍t-chhiat ê chìn-chi̍t-pō͘ ha̍p-chok.
sui-bóng Tâi-oân kah Oa̍t-lâm bô chèng-sek ê pang-kau,
m̄-koh thàu-kòe chit páiⁿ jia̍t-phut-phut ê Tâi Oa̍t bûn-ha̍k gōa-kau
khak-si̍t hō͘ nn̄g kok jîn-bîn ê kám-chêng jú lâi jú sio-óa,
che sī iōng chîⁿ bé bē tio̍h ê sêng-chiū,
mā sī Tâi-oân beh kiâⁿ chiūⁿ kok-chè bú-tâi ê lēng-gōa chi̍t ê phiat-pō͘!
chit pái Tâi Oa̍t bûn-hòa kau-liû-thoân ū Tâi-bûn pit-hōe lí-sū-tiúⁿ Tân Bêng-jîn,
Sêng-tāi Oa̍t-lâm gián-kiù tiong-sim chú-jīm Chiúⁿ Ûi-bûn,
Tâi-oân Lô-má-jī hia̍p-hōe pì-su-tiúⁿ Tân Kim-hoa,
Tâi Oa̍t bûn-hòa hia̍p-hōe pì-su-tiúⁿ Lī Oa̍t-hiông,
ti-miâ lí bí chok-ka Ô͘ Bîn-siông,
Ông Gē-bêng pò͘-tē-hì-thoân téng
lóng-chóng jī-cha̍p-saⁿ ūi sêng-oân chham-ú kau-liû.
Oa̍t-hong chiap-tāi tan-ūi pau-hâm Oa̍t-lâm chok-ka hia̍p-hōe,
Oa̍t-lâm bûn-hòa gē-su̍t-īⁿ,Oa̍t-lâm koa-á-hì-koán,
Oa̍t-lâm chúi-siōng ang-á-hì-koán,Oa̍t-lâm siā-kho-īⁿ,
Hô-lāi kok-ka tāi-ha̍k,Ô͘-chì-bêng-chhī kok-ka tāi-ha̍k,
Jī-hú hōe-koán,Bêng-hiong hōe-koán,Tiuⁿ Éng-kì kì-liām-koán téng.
Thê-sī,Thê-sī-khah pian-hō:Ta khòng khòng khòng lio̍k
tē-it,Sò͘-jī
sòa-lo̍h-lâi khòaⁿ lâm-tâu-koān bîn-á-chài cha̍p-la̍k hō ê thiⁿ-khì
un-tō͘ jī-cha̍p-gō͘ chì saⁿ-cha̍p tō͘,lo̍h-hō͘ ki-lu̍t chhit-cha̍p%
lâi-pin saⁿ-pah saⁿ-cha̍p-gō͘ hō chhiáⁿ-lâi cha̍p-sì hō kūi-tâi pān-lí
lóng-chóng sì-pah peh-cha̍p-jī kho͘,chāu lí cha̍p-peh kho͘
kin-á-ji̍t sī chiaⁿ--goe̍h jī gō͘,pài-sì
góa ê hō͘-chiàu hō-bé sī jī sù sù sù it sù kiú kiú khòng
goán-tau ê tiān-ōe hō-bé sī khòng sam sam lio̍k lio̍k chhit ngó͘ sù khòng
i-tī it kiú sù sù nî chhut-sì
chhiáⁿ pang góa choán hun-ki lio̍k ngó͘ chhit it
tē-jī,Seng-oa̍h Tùi-ōe
Ôe?
Lí beh chhōe siáⁿ-mih lâng?
Góa beh chhōe Ông Chèng-kong,Ông--sin-seⁿ.
Gún chia sèⁿ Ngô͘.Lí sī beh phah kúi hō?
Sam-jī-it Kiú-lio̍k-pat-ngó͘.
Gún chia sī sù-jī-it kiú-lio̍k-pat-ngó͘.
O͘h,sit-lé,án-ne góa phah m̄-tio̍h.
Bô iàu-kín.
Ôe?Chhiáⁿ-mn̄g,Ông Chèng-kong,Ông--sian-siⁿ kám-ū tī--leh?
Lán tó-ūi beh chhōe?
Góa kiò Lîm Kok-kong,góa sī i ê gōa-kok pêng-iú.
Chhiáⁿ tán--chi̍t-ē.
Lîm--sin-seⁿ,sit-lé.Ông Chèng-kong chit-má bô tī--leh.
Góa sī i ê sió-tī.
I tāi-khài siáⁿ-mih sî ē tńg--lâi?
Góa bô siáⁿ chheng-chhó.
Nā án-ne,mâ-hoân lí kā i kóng--chi̍t-ē,hó--bô?
Hó.Beh kóng siáⁿ-mih?
I nā tńg--lâi í-āu,ū sî-kan chhiáⁿ i phah chi̍t ê tiān-ōe hō͘--góa,hó--bô?
Hó.Chhiáⁿ-mn̄g,lí ê tiān-ōe kúi hō?
Jī-sam-chhit ngó͘-khòng-khòng-sù.
Hó,Bô būn-tê,góa it-tēng ē kā i kóng.
Chin to-siā--lí.
Bián kheh-khì.
saⁿ,Bûn-chiong tē-it
Kok-thé-hoat siu-chèng sam-tho̍k thong-kòe,î-chhî"Tiong-hôa Ò-hōe"miâ-chheng
chok-chiá:Lōa Chiau-lâm
keng-kòe saⁿ mî saⁿ ji̍t bô tn̄g-tiān piáu-koat"chiân-chiam"ū-sǹg liáu-āu,
li̍p-hoat-īⁿ peh goe̍h saⁿ-cha̍p-it chhú-lí"kok-bîn thé-io̍k-hoat"siu-chèng chhó-àn.
sî-tāi le̍k-liōng jīn-ûi èng-kai kā"Tiong-hôa Ò-hōe"kái-chò"Kok-ka Ò-hōe",
m̄-koh Bîn-chìn-tóng,Kok-bîn-tóng chi-chhî hêng-chèng-īⁿ pán-pún,
î-chhî"Tiong-hôa Ò-hōe"miâ-chheng;
Tiong-hôa Ò-hōe hoân-ló,
nā kā miâ-chheng kái-tiāu,
khó-lêng ē hō͘-lâng kiò-sī beh oai-chhoa̍h lán kok kah kok-chè Ò-hōe ê hia̍p-gī iah hiàn-chiong,
tì-sú éng-hióng soán-chhiú chham-sài ê khoân-lī kah ki-hōe.
"Kok-thé-hoat"tī cha̍p-jī tiám cha̍p-gō͘ hun sam-tho̍k thong-kòe.
Tiong-hôa Ò-hōe saⁿ-cha̍p-it thàu-chá kong-khai seng-bêng,
Tâi-oân éng-kòe in-ūi miâ-chheng būn-tê,
hō͘ A-chiu ūn-tōng-hōe pâi-thek,
mā bô-hoat-tō͘ chham-ka Ò-hōe kah choân-pō͘ ko͘-hāng ūn-tōng chóng-hōe kí-pān ê kok-chè sài-kio̍k.
kàu kah it-kiú-pat-it nî,
Tiong-hôa Ò-hōe kah kok-chè Ò-hōe chhiam hia̍p-gī kā miâ-chheng kái-chò"Chinese Taipei",
jī-cha̍p nî hō͘ kok-chè thé-tôaⁿ pàng-sat ê pān-sè chiah siu-soah.
Tiong-hôa Ò-hōe hoân-ló,
nā bô chhú-lí hó-sè,
bī-lâi Tâi-oân soán-chhiú ê kok-chè bú-tâi khó-lêng ē koh bô--khì.
M̄-koh sî-tāi le̍k-liōng li̍p-úi Lîm Chhióng-chò kóng,
kun-kù kok-chè Ò-hōe hiàn-chiong kui-tēng,
kok-kok ê Ò-hōe miâ-chheng lóng sī"kok-ka Ò-hōe(National Olympic Committee)".
i mā kóng--tio̍h,
chêng kúi kò goe̍h ū hia̍p-hōe siūⁿ-khang-siūⁿ-phāng beh tô-siám sin hoat,
chhe lâng iû-sòe li̍p-úi ê lâng,
tō sī su-iàu hông kái-kek ê lâng,
in sī gōa-nī-á khòng-chè soán-chhiú,tùi-gōa táⁿ-ap Tâi-oân,
ho͘-io̍k li̍p-úi"m̄-thang kúi khan liù-liù-kiâⁿ!"
Lîm Chhióng-chò piáu-sī,
ko͘-hāng thé-io̍k hia̍p-hōe thang-kng khai-hòng liáu-āu,
ē-tang hō͘ beh kái-piàn thé-io̍k khoân-kéng ê iú-chì,
ka-ji̍p hia̍p-hōe,
hō͘ tn̂g-kî khòng-chè thé-io̍k chu-goân ê lâng kiat-áu.
chiam-tùi Ò-hōe miâ-chheng,
Chhin-bîn-tóng li̍p-úi Chiu Tân Siù-hâ līn-ûi,
nā kái-miâ bô cheng-chha,
sī-án-chóaⁿ beh"bô kê giâ kau-í"?
i kóng,"Kok-thé-hoat"siu-hoat sī hi-bāng ē-tàng hō͘ koh-khah chē bîn-chiòng chham-ú kah ji̍p-hōe,
choan-gia̍p thé-io̍k jîn-goân mā ē-tàng tam-jīm hia̍p-hōe kàn-pō͘,
lî-chhiáⁿ iau-kiû châi-bū thang-kng,
phín hó thé-io̍k sū-bū chú-chhâi ki-chè,
kái-koat kàu-liān,soán-chhiú kah hia̍p-hōe tiong-ng ê kiù-hun.
kiàn-nā î-chhî hêng-chèng-īⁿ pán-pún"Tiong-hôa Ò-hōe"miâ-chheng,
Chhin-bîn-tóng-thoân lóng tông-ì.
lēng-gōa,Kok-bîn-tóng li̍p-úi Koa Chì-un kóng thán-pe̍h,
i jīn-ûi choan-hoat pí"Kok-thé-hoat"koh-khah chiâu-chn̂g.
sui-bóng úi-oân-hōe khai siōng chē sî-kan--ê,
sī leh thó-lūn ko͘-hāng thé-io̍k hia̍p-hōe ê kái-kek,
sî-tāi le̍k-liōng soah tī lîm-sî-hōe chòe-āu chi̍t kang chú-tiuⁿ kái-miâ.
Koa Chì-un jīn-ûi,
pí kái-miâ koh-khah tiōng-iàu--ê sī──
kàu-io̍k-pō͘,thé-io̍k-sú beh án-chóaⁿ pó-chiong soán-chhiú ê khoân-ek,
i kiông-tiāu Kok-bîn-tóng ê li̍p-tiûⁿ:
ē-tàng pó-hō͘ soán-chhiú,hia̍p-hōe thang-kng lóng hó,
m̄-koh kan-na"Tiong-hôa Ò-hōe"ê miâ chiah ē-tàng hō͘ soán-chhiú chhut-kok pí-sài,
mā sī Kok-bîn-tóng ē-tàng chiap-siū ê miâ.
Bîn-chìn-tóng li̍p-úi N̂g Kok-su siaⁿ-bêng-chheng,
"Kok-thé-hoat"ê jīm-bū sī thé-io̍k kái-kek,
tùi-siōng sī ko͘-hāng thé-io̍k hia̍p-hōe,
Tiong-hôa Ò-hōe m̄ sī"Kok-thé-hoat"teh kóng ê thé-io̍k thoân-thé,
bô-lūn miâ-chheng án-chóaⁿ,
in tài-piáu kok-ka khì kah kok-ka Ò-hōe chih-chiap,
lán lóng ài chun-tiōng.
ah nā kái-miâ ê būn-tê,
N̂g Kok-su kóng,
bô jīm-hô tāi-chì pí pó-chiong soán-chhiú chham-ka pí-sài koh-khah iàu-kín,
nā kòe-khì ko͘-hāng thé-io̍k hia̍p-hōe loān-chhau-chhau ê chêng-hêng ē-tàng kái-piàn,
saⁿ-pí--khí-lâi,
chèng-tī būn-tê m̄ sī hiah-nī-á tio̍h-kip ài kái-koat--ê.
i ko͘-put-chiong kóng,
sui-bóng chi-chhî sî-tāi le̍k-liōng ê pán-pún,
m̄-koh lióng-hōaⁿ koan-hē bū-sà-sà,koh hoe-kô-kô,
chí-hó seng pó-chiong soán-chhiú chham-sài-khoân.
Bûn-chiong tē-jī phiⁿ
chiūⁿ siap tiō bē liap
chok-chiá:Lí Lâm-hêng
sin-ûi chi̍t ê lāu-lâng,
jīn-ûi Tâi-oân tùi lāu-lâng ê chiàu-kò͘ sǹg-sī chiâⁿ ū sêng-ì.
tī Tâi-pak-chhī múi kò goe̍h ū lāu-lâng-nî-kim saⁿ-chheng gō͘,
chē kong-chhia la̍k-cha̍p pái bián-chîⁿ,
chē chia̍t-ūn iah-sī khì tiong-lâm-pō͘ chē ko-thih
iah-sī chē hui-ki lóng sī pòaⁿ-phiò,
múi-nî Tiông-iông kèng-nó͘-kim chi̍t-chheng kho͘(Koa bûn-thiat chò chhī-tiúⁿ liáu thâi-tiāu),
iah-koh ū chi̍t nî chi̍t pái bián-hùi ê"lāu-lâng kiān-khong kiám-cha".
chiūⁿ chhit-cha̍p chiah tē-it pái khì hiáng-siū,
tong-liân tio̍h kiám-cha saⁿ ko:ko-hoeh-ap,ko hoeh-iû,ko hoeh-thn̂g.
cha-po͘-lâng tio̍h koh te̍k-pia̍t kiám-cha chi̍t hāng Liap-hō͘-sòaⁿ,
tē-it pái chò si̍t-chāi chin bē-sóng:
tó--lo̍h-khì lāi-khò͘ thǹg tiāu,
i-seng tài chhiú-thò chńg-thâu-á chhun ji̍p-khì kha-chhng lāi-té bong kòe-lâi bong kòe-khì liáu-āu,
kóng:lí ê liap-hō͘-sòaⁿ ū sió-khóa chéng-tōa,
su-iau khì hō͘ pì-jiō-kho i-su kiám-cha tui-chong.
góa oân-choân bô liap-hō͘-sòaⁿ ê tì-sek,
chí-hó ìn kóng:"o͘h."
kiám-cha ê i-seng mn̄g kóng:
"lí chi̍t àm khí-lâi pàng kúi piàn jiō?"
"bián khí-lâi,góa lóng sī khùn ti̍t-ta̍t--ê,
chi̍t khùn kàu thiⁿ-kng."
i-seng soah kóng:
"án-ne,lí liap-hō͘-sòaⁿ bô siáⁿ būn-tê.chiâⁿ hó."
i-seng liâm-mi kóng góa liap-hō͘-sòaⁿ ū būn-tê,
liâm-mi kóng bô būn-tê.
liap-hō͘-sòaⁿ tàu-té sī siáⁿ?
góa tńg-lâi chhù--lí kóaⁿ-kín google--chi̍t-ē
chhōe iú-koan liap-hō͘-sòaⁿ ê chu-liāu.
o͘h,goân-lâi liap-hō͘-sòaⁿ sī cha-po͘-lâng choan-iú--ê,
seⁿ tī ē-sin,
iⁿ--á ê sî chi̍t lia̍p ná tāu-á,
chheng-siáu-liân ê sî chi̍t lia̍p ná eng-thô,
saⁿ sì-cha̍p hòe ê sî chi̍t lia̍p ná phîn-phóng,
tāng-liōng tāi-iok jī-cha̍p kong-khek,
gō͘ la̍k-cha̍p hòe ê sî chi̍t lia̍p ná ke-nn̄g,
chhit-cha̍p hòe ê sî chi̍t lia̍p ná thô-á
(tong-liân,thô-á mā ū tōa sè lia̍p).
án-ne góa tio̍h chai-iáⁿ:
nî-kí lú tōa liap-hō͘-sòaⁿ tiō ē lú tōa,
tōa kah ē ap-pek jiō-tō,
só͘-í lâng kàu sì gō͘-cha̍p hòe tiō ē khai-sí kám-kak pàng-jiō bô khah-chá hiah sūn,
mā ná-chhiūⁿ lú lâi lú sè káng koh pàng bē hn̄g,
ná-chhiūⁿ Tâi-oân sio̍k-gú-ōe kóng--ê
"gín-á pàng-jiō soān kòe khe,
lāu-lâng pàng-jiō tih-tio̍h ê."
ē chia̍p-chia̍p siūⁿ-beh pàng-jiō,
kìⁿ pàng pàng chi̍t-sut-sut-á,
koh pàng bē chin chheng-khì.
che chiah hō͘ góa siūⁿ-khí"chiūⁿ siap chiū bē liap"chit kù Tâi-oân sio̍k-gí-ōe.
"siap"sī"sì-cha̍p"ê ha̍p-im-sû,
chhiūⁿ"sì-cha̍p-gō͘"goân-pún tha̍k-chò"sì-cha̍p-gō͘",
ha̍p-im-sû"siap-gō͘"tha̍k-chò"siap-gō͘",
"liap"ū chi̍t ê ì-sù sī:siu-sok chū jû.
goân-pún"liap"sī leh kóng pàng-sái ê sî kha-chhng ê siu-sok,
iân-sin ê ì-sù sī kóng:
lâng sì-cha̍p hòe í-āu sin-thé chōng-hóng tiō bān-bān-á lo̍h-kiā,lú lâi lú bái.
hiān-tāi siā-hōe kang-chok sî-sò͘ kah chò chho͘-tāng ê khang-khòe lóng ū kiám-chió,
si̍t-bu̍t ke chin hù-jū êng-ióng,
khoân-kéng ōe-seng kái-chìn,
liû-hêng-pēⁿ kiám-chió,
i-liâu kah i-io̍h chìn-pō͘ téng-téng,
sui-jiân nî-kí chiūⁿ siap,
iu-goân sī chi̍t bóe oa̍h liông.
te̍k-pia̍t sī chit kúi-cha̍p nî,
Tâi-oân pêng-kin siū-miā the̍h-koân,
chiàu Tâi-oân ōe-seng-sú chu-liāu:
jī khòng it khòng nî cha-po͘-lâng pêng-kin siū-miā chhit-cha̍p la̍k tiám jī,cha-bó͘-lâng peh-cha̍p jī tiám chhit,
sì-cha̍p hòe iáu sǹg siàu-liân,
tû-liáu sin-thé kiān-khong í-gōa,
tì-sek í-keng chhiong-si̍t hó-sè,
chò tāi-chì ê keng-giām mā siong-tong hong-hù,
ē-sái kóng"chiūⁿ siap sī chiūⁿ siap,
iah-koh chin gâu liap--leh!"
sū-gia̍p chiah khai-sí leh tōa piàⁿ,
lán khòaⁿ chóng-thóng hù-chóng-thóng hāu-soán-jîn ê nî-lêng tiâu-kiāⁿ,
nî móa sì-cha̍p chiah ū chu-keh.
nā chin-chiàⁿ"chiūⁿ siap tō bē liap",
in tòng-soán chóng-thóng liáu-āu beh án-chóaⁿ liap-lí kok-ka tāi-sū--leh!
siong-sìn bián lōa-kú,
bô lâng ē koh kóng"chiūⁿ siap chiū bē liap"chit kù Tâi-oân sio̍k-gí-ōe.
bûn-chiuⁿ tē-saⁿ phiⁿ
góa ê sim-lāi-ōe
chok-chiá:Lîm Kùi-hiong
sim-sū nā bô kóng--chhut-lâi,
ū siáⁿ-lâng ē chai?
sim-lāi-ōe,sim-lāi-ōe,
sim-lāi-ōe nā bô kóng--chhut-lâi,
kám ū lâng ē chai-iáⁿ lí sim-lāi teh siūⁿ siáⁿ-hòe?
ū lâng siūⁿ-kóng gín-á-phí,
chia̍h pn̄g-khaⁿ tiong-ng--ê,
tong-jiân sī bô-hoân-bô-ló,
he chiah bô--no͘h!
gín-á-lâng tiāⁿ-tiāⁿ sī sin put iû kí,
tī chhù--nih a-pah a-bú kóng--ê chiah chún-sǹg,
tī ha̍k-hāu ū lāu-su ah tiâu-tiâu,
chhin-chhiūⁿ góa chū sè-hàn tiō o̍h ē-hiáu
"ut-ut chāi sim-té,chhiò-chhiò pôe lâng lé",
chin chē sim-sū khǹg tī sim-lāi,
ka-kī tau̍h-tau̍h-á siau-hòa.
bô-gî-ngō͘,saⁿ-nî-á ê sî,
goán ê tō-su kèng-jiân kó͘-lē goán kóng-chhut sim-lāi-ōe:
i kóng ū chin chē it-lia̍p-it ê ha̍k-seng,
in-ūi sim-chêng ut-chut lâi chū-sat,
si̍t-chāi sī bô-siá-sì,
nā-sī ē-tàng tiāⁿ-tiāⁿ chiong sim-lāi-ōe kóng--chhut-lâi,
chhin-chhiūⁿ piàⁿ-sàu pâng-keng tiō bē tūn siuⁿ chē pùn-sò,
nā-sī lín sim-lāi ū beh kóng ê ōe,
lóng ē-sái kóng chhut-lâi hō͘-siong chham-siông,
"it jîn tì,put-jû lióng jîn gī".
góa tńg-khì chhù seng the̍h a-bú si̍t-giām:
a-bú,
tông-ha̍k lóng ū só͘-hùi thang-hó bé sì-siù-á,
góa mā beh!
a-bú kóng:
chia̍h sì-siù-á liáu-chîⁿ koh siong sin-thé,
bián kóng--lah!
lāu-su!
lí kà goán kóng-chhut sim-lāi-ōe,
tiō sûi khì that-tio̍h thih-pang.
lāu-su kóng:
kóng-chhut sim-lāi-ōe sī hō͘-siong sio chham-siông,
m̄ sī beh iú kiû pit èng,
góa iōng-sim koh chim-chiok koh chhì--chi̍t-pái:
a-bú,
sui-jiân góa su-iàu--ê lí lóng ē bé hō͘--góa,
m̄-koh góa tōa-hàn--ah!
ài o̍h ē-hiáu iōng chîⁿ ê mê-kak,
lí kám ē-tàng hō͘ góa só͘-hùi,
góa pó-chèng bē o͘-pe̍h khai.
chit pái a-bú tio̍h tah-èng chi̍t goe̍h-ji̍t hō͘ góa nn̄g-pah kho͘!
góa mā in-ûi kah a-bú ê iok-sok khiām-khiām-á ēng,
ta̍k goe̍h-ji̍t lóng ū chîⁿ thang lok chîⁿ-tâng-á.
tiō án-ne!
góa sim-lāi ū ōe lóng ē siūⁿ siông-sè chiah kóng--chhut-lâi,
goân-lâi sī-tōa-lâng kah lāu-su m̄ sī hiah-nih to̍k-chhâi,
in mā sī chin ài thiaⁿ gín-á-lâng ê sim-siaⁿ.
tī ha̍k-hāu góa khòaⁿ-tio̍h tông-o̍h ū"pà-lêng"ê sū-kiāⁿ,
sim-lāi si̍t-chāi chin siū-khì mā chin tiû-tû,
siūⁿ-beh kóng-chhut sim-lāi ê kong-tō ōe,
hoat-hui chèng-gī-kám,
koh kiaⁿ hō͘ ah-pà ê tông-o̍h ko͘-li̍p,
soah ōaⁿ góa chò bah-tiam.
góa chhōe hó pêng-iú tàu chham-siông,
goân-lâi chin chē lâng khòaⁿ bē chò--tit,
chí-sī m̄ káⁿ kóng-chhut sim-lāi-ōe,
gún chi̍t-tīn-lâng chò-hóe sio-thīn,
tùi ah-pà ê tông-o̍h kóng-chhut sim-lāi-ōe:
lán ta̍k-ke ē-tàng kong-pêⁿ chò pêng-iú,
m̄-sī khò siáng ê kûn-thâu-bó khah tōa,
gún ē thoân-kiat pó-hō͘ ka-tī,
pó-hō͘ ha̍k-hāu ê múi chi̍t ê lâng.
in-ûi nā-sī ū"pà-lêng"ê sū-kiāⁿ,
kàu bóe--á sī chéng-kô siā-hōe lóng ài hū-tam hiō-kó.
liáu-āu hit ê tông-o̍h tiō bô koh chhìn-chhái chhōe lâng ê mâ-hoân--ah.
ta̍k pái lāu-su beh soán lâng chham-ka ián-káng pí-sài,
góa sim-lāi chóng--sī chin kek-tōng,
ǹg-bāng lāu-su ē tòng-soán--góa,
m̄-koh chhiú tio̍h sī m̄ káⁿ gia̍h--khí-lâi,
ba̍k-chiu kim-kim khòaⁿ ki-hōe chi̍t pái koh chi̍t pái siau-sit--khì,
chit ha̍k-kî lāu-su mn̄g:ū lâng beh chham-ka Tâi-gí ián-káng pí-sài--bô?
góa koat-tēng beh ióng-kám kóng-chhut sim-lāi ê ǹg-bāng,
tē-it ê gia̍h-chhiú,
chóng-sǹg ū ki-hōe thang tī chia thiau-chiàn ka-tī.
kóng-chhut sim-lāi-ōe,
bô-it-tēng ē-tàng chiàu sim só͘ goān,
m̄-koh ē-tàng hō͘-siong liáu-kái,
ē-tàng siau-kái sim-lāi ê ut-chut,
ē-tàng si̍t-hiān ka-kī ê ǹg-bāng,
kiám-chió jîn-seng hiō-hóe ê ki-hōe.
tiāⁿ-tiāⁿ kóng-chhut lán ê sim-lāi-ōe,
hoaⁿ-hoaⁿ-hí-hí ta̍k-kang lóng hó kòe.
Bûn-chiuⁿ tē sì phiⁿ
Góa kah-ì chò ê tāi-chì
Chok-chiá:Ko Ka-Hui
Góa kah-ì chò ê tāi-chì chin chē,
tha̍k-chheh,tôaⁿ kǹg-khîm,sàn-pō͘,thiaⁿ im-ga̍k,siá-chok,chò chhiú-gē phín,chiūⁿ-bāng,se̍h-ke chia--ê tāi-chì góa lóng chiok kah-ì--ê.
Góa chi̍t hāng chi̍t hāng kóng:
Tē-it sī tha̍k-chheh,góa chiok kah-ì tha̍k-chheh--ê,
sui-bóng góa m̄ sī tha̍k-chheh ê liāu,m̄-koh pêng-siông sî góa lóng ē khòaⁿ kok-chióng bô-kâng khoán ê chheh,
pí-jû sió-soat,kàu-io̍k--ê、im-ga̍k--ê,iah koh ū Tâi-gí--ê,
chia--ê chheh góa lóng kah-ì tha̍k.
M̄-koh góa mā ē tha̍k pa̍t chióng--ê,hoâiⁿ-ti̍t chí-iàu khòaⁿ-tio̍h bē-bái--ê,lóng tha̍k.
Tē-jī,sī thiaⁿ im-ga̍k kah tôaⁿ kǹg-khîm;
góa ta̍k-kang it-tēng ài thiaⁿ hia--ê,góa chiok kah-ì thiaⁿ ê khek,
iah koh ū tôaⁿ kǹg-khîm,
sui-bóng góa m̄ sī chū sè-hàn tō o̍h--ê,góa sī teh tha̍k tāi-ha̍k ê sî o̍h--ê,
m̄-koh kǹg-khîm í-keng sī góa ê hó-pêng-iú--ah!
Bô-lūn tī góa khoài-lo̍k ia̍h sī siong-pi ê sî,lóng ē-tàng hō͘ góa pêng-chēng ê sim-chêng.
Góa kah-ì chò--ê chia--ê tāi-chì,hō͘ góa bē ko͘-toaⁿ,
chin-chiàⁿ sī góa chiok te̍k-pia̍t ê pêng-iú lah!
Góa sè-hàn ê sî tō chiok ài ha̍k-si̍p--ê,
m̄-koán sī khòaⁿ chheh,chò chok-phín,o̍h tiān-náu,siá jī,tôaⁿ khîm iah-sī ūn-tōng,
góa lóng chiok ū hèng-chhù--ê.
Nā kóng-tio̍h khòaⁿ chheh,góa choa̍t-tùi sī pâi thâu miâ--ê,
te̍k-pia̍t sī ài khòaⁿ kúi--á chióng-lūi thàu-lām ê chheh;
ū thian-bûn,im-ga̍k,kò͘-sū-chheh,eng-bûn-chheh,sió-soat ia̍h-sī ang-á chheh,
góa lóng chiok kah-ì khòaⁿ.
Góa iû-kî ài khòaⁿ im-ga̍k ê chheh;
ē-kì-tit góa tha̍k sió-ha̍k ê sî,chham-ka ha̍p-chhiùⁿ-thoân pûn phín-á,
in-ūi góa pûn liáu bē-bái,só͘-í tō ka-ji̍p siā-thoân kè-sio̍k liān.
Góa mā chin gâu chò chhiú-kang gē-phín,
chhin-chhiūⁿ chò hīⁿ-kau-á ia̍h sī chò ah-hoe,góa lóng chiok gâu--ê,
tī góa kok-tiong ê sî,sī kok-jī siā-thoân ah-hoe-siā ê siā-tiúⁿ.
In-ūi chò siā-tiúⁿ,tī lāi-té góa ke-kiám o̍h chin-chē sin--ê mi̍h-kiāⁿ,si̍t-chāi chiok boán-chiok--ê.
Góa mā chin gâu pûn ga̍k-khì,m̄-koán sī phín-á,lá-pah,chhùi-khîm góa lóng ē hiáu,
āu--lâi góa teh tha̍k tāi-ha̍k ê sî,koh khì o̍h kǹg-khîm,koh ū siu kòe ha̍k-seng,
ū chit-ê keng-giām,góa mā kám-kak chin hoaⁿ-hí neh!
Ha̍k-si̍p ē hō͘-lâng khoài-lo̍k.
In-ūi góa ū kok-chióng bô-kâng ê hèng-chhù,hō͘ góa ê seng-oa̍h cheng-ka chiok-chē kong-chhái!
Ta khòng khòng khòng chhit
it.Sò͘-jī
sòa-lo̍h-lâi khòaⁿ sin-pak-chhī bîn-á-chài sì hō ê thiⁿ-khì
un-tō͘ cha̍p-chhit chì jī-cha̍p tō͘,lo̍h-hō͘ ki-lu̍t gō͘-cha̍p pha
lâi-pin sù gō͘ it hō chhiáⁿ-lâi cha̍p hō kūi-tâi pān-lí
lóng-chóng chhit-pah jī-cha̍p la̍k kho͘,chāu lí chhit-cha̍p sì kho͘
kin-á-ji̍t sī cha̍p jī-goe̍h-jī la̍k,pài-sì
góa ê hō͘-chiàu hō-bé sī it ngó͘ sù lio̍k pat sù ngó͘ it sam
gún-tau ê tiān-ōe hō-bé sī khòng sam - sù sù sam jī khòng ngó͘ jī
i-tī it kiú lio̍k khòng nî chhut-sì
chhiáⁿ pang góa choán hun-ki kiú chhit khòng khòng
Seng-oa̍h Tùi-ōe
chhiáⁿ-mn̄g,lí ē-hiáu kóng Tâi-oân-ōe--bē?
Góa kan-na ē-hiáu kóng chi̍t-sut-á niā-niā.
Lí lâi Tâi-oân gōa kú--ah?
Góa lâi chha-put-to nn̄g kò goe̍h--ah.
Góa sī kū-nî cha̍p-it-goe̍h lâi--ê.
Lí Tâi-oân-ōe o̍h gōa kú--ah?
Góa í-keng o̍h nn̄g lé-pài--ah!
Lí ê Tâi-oân-ōe kóng liáu chin hó.
Ná ū.Má-má-hu-hu.
Lí ē-hiáu siá Hàn-jī--bē?
Bô siáⁿ-mih ē-hiáu!
Lí sáⁿ-mi̍h sî beh hôe-kok?
Tāi-khài mê-nî it--goe̍h beh tńg--khì.
Ē koh lâi--bē?
Góa phah-sǹg nn̄g nî āu beh koh tńg--lâi.
Lí tńg--lâi ê sî,beh chhòng siáⁿ-mih?
Sit-lé,góa ê Tâi-gí bô siáⁿ-mih hó,chhiáⁿ lí koh kóng--chi̍t-pái.
Góa sī kóng,lí tńg--lâi ê sî,sī beh chhòng siáⁿ-mih?
O̍h Tiong-bûn.
Nā án-ne,it-kiú-kiú-khòng nî chài-hōe.
Bûn-chiuⁿ it
tio̍h iōng jī-jī-pat pōe-bōng-cheh chhú-tāi chheng-bêng
chok-chiá:Chiúⁿ Ûi-bûn
kong-goân it kiú sù chhit nî jī goe̍h jī chhit,
in-ūi su-hun sū-kiāⁿ ín-po̍k choân Tâi-oân ê khí-gī khòng-cheng oa̍h-tāng,
āu--lâi Chiúⁿ Kài-chio̍h phài Tiong-kok-peng lâi Tâi-oân tìn-ap,
chō-sêng jī-jī-pat tōa tô͘-sat.
chin chē Tâi-oân-lâng tī kun-tūi tìn-ap kah sū-āu chèng-tī chheng-soàn chi-hā,
kàu-taⁿ iáu chhōe bô sí-thé,
ē-sái kóng sī Tâi-oân bîn-cho̍k kīn-tāi ê tōa pi-kio̍k.
lán kiàn-gī m̄-taⁿ tan-sûn kā jī-jī-pat tēng chò sī kì-liām-ji̍t niâ,
mā tio̍h hō͘ i bîn-sio̍k-hòa,chhú-tāi chheng-bêng-cheh chiâⁿ-chò"jī-jī-pat pōe-bōng-cheh"!
chheng-bêng-cheh goân-chū Tiong-kok chhun-chhiu chiàn-kok sî-kî Chìn-kok ê"hân-si̍t-cheh".
Tiong-kok bîn-kan kò͘-sū sio-thoân,
Chìn-kok Chìn-bûn-kong iáu teh liû-bông ê sî-chūn,
ū chi̍t-chām bô mi̍h-kiāⁿ thang chia̍h.
hit-chūn i ê ē-kha-chhiú-lâng"Kài Chú-thui"tō koah ka-tī chi̍t tè tōa-thúi-bah hō͘ Chìn-bûn-kong chia̍h.
Tng Chìn-bûn-kong kiat-sok liû-bông,
tńg-khì Chìn-kok chò ông chin kú liáu chiah siūⁿ-tio̍h chit kiāⁿ tāi-chì.
Chìn-bûn-kong beh chhōe Kài Chú-thui thang kā pò-tap chit kiāⁿ sū,
m̄-koh Kài Chú-thui í-keng lī-khui khì tòa tī chhim-soaⁿ-nâ-lāi.
chhim-soaⁿ-nâ-lāi chin khoah,chin oh chhōe--lâng.
tō ū lâng kiàn-gī pàng hóe sio soaⁿ,
án-ne tō ē-sái pek Kài Chú-thui cháu--chhut-lâi.
kiat-kio̍k,hóe it pàng,
soah kā Kài Chú-thui kah in lāu-bú sio-sí tī liú-chhiū-kha.
āu--lâi,Chìn-bûn-kong ūi-tio̍h siàu-liām Kài Chú-thui,
tō kā Kài Chú-thui chò-kī hit kang tēng chò hân-si̍t-cheh,
kui-tēng hit kang ài pōe-bōng,bē-sái khí-hóe chú-chia̍h,
kan-taⁿ ē-sái chia̍h léng ê mih-kiāⁿ.
chheng-bêng-cheh goân-té sī hàn-jī bûn-hòa-khoan lāi-té ê kó͘-chá bîn-sio̍k bûn-hòa,
kàu-taⁿ soah piàn Tiong-kok hàn-jîn bûn-hòa ê siōng-teng.
Tī Oa̍t-lâm,
in kó͘-chá mā ū chheng-bêng pōe-bōng ê hong-sio̍k.
m̄-koh,jī-cha̍p sè-kí í-āu in tau̍h-tau̍h siau-thè.
bo̍k-chiân,tī Oa̍t-lâm chú-iàu kan-taⁿ hôa-jîn chiah pó-liû chheng-bêng pōe-bōng ê hong-sio̍k niâ,
tōa-to-sò͘ Oa̍t-lâm-lâng í-keng bô teh kòe--ah.
jīn-chin kóng,
chá-chêng Tâi-oân-lâng pōe-bōng ê sî-ki bô it-tēng sī tī chheng-bêng.
tī Tâi-oân,sì goe̍h chhe-gō͘ hông tēng chò kok-tēng ká-ji̍t sī Tiong-kok Kok-bîn-tóng
ūi-tio̍h kì-liām in ê chóng-chhâi kiam to̍k-chhâi-chiá Chiúⁿ Kài-chio̍h tī it kiú chhit gō͘ nî sì goe̍h chhe-gō͘ kòe-sin,
chiah kā chit ê ji̍t-chí tēng chò chheng-bêng-cheh kok-tēng ká-ji̍t.
lūn-chin kóng,
kó͘-chá Tâi-oân kok-tē pōe-bōng ê sî-kan bô it-tì.
chhiūⁿ kóng pit-chiá tòa Ko-hiông,
kàu-taⁿ iáu chin chē chng-thâu ê lâng lóng tī sin-chiaⁿ chhe-jī ê sî khì pōe-bōng.
Só͘-pái,
lán nā kā múi-nî jī goe̍h jī peh tēng chò Tâi-oân bîn-cho̍k pōe-bōng-cheh
án-ne ē khah hû-ha̍p Tâi-oân ê le̍k-sú kah bûn-hòa.
lán tī jī-jī-pat hit kang iōng jiû-hî-môe,jiû-hî-si,jī-jī-pat jūn-ko chhú-tāi jūn-piáⁿ
hō͘ i chiâⁿ-chò Tâi-oân ê sin bîn-sio̍k bûn-hòa.
khó-lêng ū lâng ē mn̄g kóng ūi-siáⁿ-mih beh chia̍h jiû-hî-môe,jiû-hî-si,jī-jī-pat jūn-ko?
goân-lâi jī-jī-pat siū-lān chiá Lí Sūi-hàn lu̍t-su,Lîm Liân-chong kok-tài
in hō͘ Kok-bîn-tóng cháu-káu lia̍h--khì chìn-chêng tú-hó tī chhù--lìn chia̍h jiû-hî-môe.
in-ūi in hông lia̍h--khì liáu tō án-ne sit-chong,
in ê ka-sio̍k ūi-tio̍h siàu-liām--in,
múi-nî saⁿ goe̍h chhe-cha̍p(siū-lān-chiá hông lia̍h--khì hit ji̍t)lóng ē chia̍h jiû-hî-môe kì-liām in ê chhin-lâng.
chit ê kò͘-sū hō͘ chin chē Tâi-oân-lâng kám-tōng--tio̍h,
só͘-pái chiâⁿ cha̍p tang chêng khai-sí iû Tâi-oân Lô-má-jī hia̍p-hōe,Tâi-oân kàu-su liân-bêng,
Hú-siâⁿ kū-chheh-tiàm,Lí Bûn-chèng gī-oân,Tâi-oân Lâm-siā téng siā-thoân,
ta̍k-nî jī-jī-pat ê sî-chūn,
lóng tī Tâi-lâm pān liām koa-si,chia̍h jiû-hî-moâi,
siàu-liām jī-jī-pat Tâi-oân eng-lêng ê sin bîn-sio̍k oa̍h-tāng.
chit ê oa̍h-tāng kin-nî mā ē koh pān,
ǹg-bāng ta̍k-ke lâi hiáng-èng!
Bûn-chiuⁿ jī
to-goân gí-bûn tī Tâi-oân,m̄-bián siáu gōa-gí
chok-chiá:Chiúⁿ Ji̍t-êng
thong-lâng-chai,
to-goân gí-bûn ê siā-hōe khoân-kéng ū chhòng-sin,chhòng-ì kah kèng-cheng ê iu-sè,
chèng-tī jîn-bu̍t khah gōng mā chai-iáⁿ tòe lâng hoah.
m̄-kù kóng-tio̍h beh o̍h to-goân gí-bûn ê sî,
chia-ê chèng-tī jîn-bu̍t sûi thiàu-kòe pún-thó͘ bó-gí,
ti̍t-chiap khì chhîⁿ-óa gōa-kok-gí,
ná-chhiūⁿ m̄ chai ū pún-thó͘ gí-giân ê chûn-chāi.
kòe-khì pún-thó͘ gí-giân lāi-té ê Kheh-gí,Tâi-gí lóng hông khòaⁿ-chò sī Hàn-gí ē-kha ê hong-giân,
hông jīn-ûi kē lâng chi̍t kip;
kî-si̍t,
Kheh-gí,Tâi-gí lóng m̄ sī"Tiong-kok-ōe"ê hong-giân.
koh-chài kóng,
gí-giân bô hun koân-kē,
gí-giân ha̍k-lí kah"sè-kài gí-giân-khoân soan-giân"lóng kiông-tiāu gí-giân sī pêng-téng--ê,
bē-sái ū kî-sī.
lán nā khin-sī pa̍t-lâng ê gí-giân í-keng bô èng-kai,
chit-má soah liân ka-tī ê bó-gí to khin-sī.
Tâi-oân ū jī-cha̍p chèng í-siōng ê pún-thó͘ gí-giân,
beh kóng to-goân gí-bûn,
pún-sin tō ū kàu-gia̍h ê gí-giân lâi chiâⁿ.
ū gōa-kok-gí beh lâi chham-ú sī kài hó,
m̄-koh lán tī chit tè thó͘-tē khiā-khí,
beh o̍h pún-thó͘ gí-giân ê sêng-pún,
kî-si̍t pí gōa-kok-gí khah kē;
lán ê pún-thó͘ gí-giân chit-má khòaⁿ--khí-lâi"li-li-lak-lak",
sī in-ūi kòe-khì hō͘ si̍t-bîn chèng-khoân táⁿ-ap só͘-tì.
lán nā kā só͘-ū ê pún-thó͘ gí-giân lóng kiù--tńg-lâi,
lí siūⁿ,
bián-kóng ha̍k-si̍p hia kùi-som-som ê gōa-gí,
lán sin-khu-piⁿ tō ū jī-cha̍p-kúi chióng gí-giân thang o̍h.
nā koh thang pá-ak gín-á o̍h gí-giân ê sî-ki,
lán ê gín-á tī chhit hòe chìn-chêng ē-hiáu nn̄g saⁿ chióng pún-thó͘ gí-giân pēng bô khùn-lân;
ū o̍h gí-giân ê keng-giām chò ki-chhó͘,
lēng-kang beh o̍h Eng-gí,Ji̍t-gí téng gōa-gí ke chin kán-tan.
nā koh ka-thiam Hôa-gí,
lán ê gín-á sió-ha̍k pit-gia̍p chìn-chêng bat sì gō͘ chióng gí-giân,
kiám-chhái sī chin pêng-siông ê tài-chì;
án-ne lán ê siā-hōe chū-jiân chiâⁿ-chò to-goân gí-bûn ê khoân-kéng.
chai-iáⁿ thang o̍h pún-thó͘ gí-giân tō ū chit khoán iâⁿ-bīn,
khó-sioh chin chē Tâi-oân-lâng siáu gōa-gí,
tian-tò chám-tn̄g gín-á o̍h pún-thó͘ gí-giân ê ki-hōe,
liân gōa-kok-gí mā o̍h bē hó-sè.
kóng--khí-lâi,
pit-chiá jīn-ûi kòe-khì ê Kok-bîn-tóng tùi gí-giân sī lāi-hâng--ê,
só͘-í in chai-iáⁿ beh àn tó-ūi phah-sí pún-thó͘ gí-giân,
chi̍t-ē phah tō tio̍h.
lán ê bó-gí hông táⁿ-ap liáu-āu,
chi̍t-kóa Tâi-oân-lâng m̄ chai beh kā kong-tō thó--tńg-lâi,
tian-tò chiâⁿ-chò táⁿ-ap bó-gí ê phah-chhiú.
ū lâng hō͘ in khan--khì,
tòe in siat ê lō͘ liù-liù-kiâⁿ,
khah thang sîn-tio̍h bah-iù-á;
m̄-koh tāi-pō͘-hūn Tâi-oân-lâng soah chiâⁿ-chò jio̍k-sè,
sin-khó͘ kòe-ji̍t.
Bîn-chìn-tóng tòe gí-giân sī gōa-hâng,
hō-chheng pún-thó͘ chèng-tóng,
chit-ma oân-choân chip-chèng,
soah m̄ chai khì kiù pún-thó͘ gí-giân.
hoan-thâu siūⁿ,
jī khòng khòng peh nî Kok-bîn-tóng chèng-hú tú chiūⁿ-tâi,
bōe kàu saⁿ-kò-goe̍h tō kā"Tâi-oân Bân-lâm-gí"kái-chò"Bân-lâm-gí",
koh kā beh pān Tâi-gú jīn-chèng ê sì chheng-bān ū-sǹg thâi kah bô pòaⁿ kak;
Bîn-chìn-tóng chip-chèng chi̍t tang pòaⁿ,
soah liân chit khoán khùn-kéng to bô kā phah-phòa,
Tâi-oân ê pún-thó͘ gí-giân ho̍k-chín iáu ū-siáⁿ thang ǹg-bāng?
Bûn-chiuⁿ saⁿ
góa tùi tông-sèng hun-in ê khòaⁿ-hoat
chok-chiá:Kang Têng-chhiū
beh thó-lūn tông-sèng hun-in chìn-chêng,
tio̍h-ài seng liáu-kái tông-sèng koan-hē.
kâng sèng-pia̍t ê chhin-bi̍t koan-hē,
m̄ sī chit-má chiah ū,
jîn-lūi tông-sèng koan-hē chin chá tio̍h ū le̍k-sú kì-chài;
kî-thaⁿ tōng-bu̍t ê tông-sèng koan-hē,
mā ū choan-ka kì-lo̍k-tio̍h chē-chē tōng-bu̍t ū chit khoán hêng-ûi,
chhiūⁿ kóng nn̄g chiah kang ê sai ū chin chhin-bi̍t ê tōng-chok,
iáⁿ-siōng lo̍k kah chin chheng-chhó.
só͘-í kóng tông-sèng koan-hē ê siong-koan gī-tê,
lán ū su-iàu chiàⁿ-bīn khì bīn-tùi.
siā-hōe-siōng tùi tông-sèng koan-hē ê gī-tê,
thó-lūn kòe chin chē,
chhiūⁿ sè-kài chhut-miâ ê tō-ián Lí An phah--kòe ê tiān-iáⁿ"Tn̄g-pōe-soaⁿ",
tō sī siōng tián-hêng ê tāi-piáu.
koh ū,lán Tâi-oân chhut-miâ ê chok-ka Lí Gông,
tī i ê"Chhái-chong hoeh-chè"só͘ siá--tio̍h--ê,
tông-sèng koan-hē hit chióng khòaⁿ bē tio̍h kng ê ji̍t-chí,
m̄ sī it-poaⁿ-lâng siūⁿ ē tio̍h--ê,
kàu sí-liáu chiah ē-tàng chhut-kūi,
hō͘ chhin-lâng éng-oán thòng-khó͘ kah m̄-kam;
in éng-oán seng-oa̍h tī o͘-àm,iap-thiap ê só͘-chāi,
bô-hoat-tō͘ kah lán kāng-khoán tāi-sù-ki kòe ji̍t-chí,
sīm-chì koh ū lâng ut-chut,tòa-pēⁿ ia̍h-sī chū-sat,
lâi kiat-sok i pi-chhám ê it-seng.
kî-si̍t ū tông-sèng sèng kheng-hiòng ê lâng,
pēng m̄ sī ke̍k chió-sò͘,
khó-lêng lán ê sin-khu-piⁿ tō ū,
chí-sī lán chai ia̍h sī m̄ chai niā-niā.
góa tō iōng góa tú--kòe ê chi̍t ê lē,
lâi kap ta̍k-ke sio-kap thó-lūn.
tī jī,saⁿ-cha̍p tang chêng,
góa koh tī chi̍t-keng kong-si leh siōng-pan ê sî,
goán siōng-pan phó͘-thong-sî lóng chhēng chè-ho̍k,
tān-sī ū chi̍t ê tông-sū sam-put-gō͘-sî tō ē chhēng kah chhiⁿ-chhiⁿ,
chhiūⁿ beh khì chham-ka iàn-hōe,
lán tō chhùi chhio,
sūn-sòa kā i kóng:ū siáⁿ-mi̍h hó-khang--ê mā chio--chi̍t-ē.
chin-chiaⁿ ū chi̍t kái,
goán chit ê tông-sū tio̍h chio góa khì chham-ka chi̍t ê chū-hōe,
góa chi̍t-ē ji̍p--khì,
kám-kak khì-hun koài-koài,
lāi-té teng-kng àm-àm,
ta̍k ê lóng chhēng kah chin sin-sū,chin siok-lú,
tān-sī góa tio̍h sī bē chū-chāi,
tāi-khài-á ioh ē tio̍h che sī siáⁿ-mih chū-hōe,
sûi chioh kóng beh piān-só͘,
chhut--khì kóaⁿ-kín soan.
chit chióng tông-sèng koan-hē ê chū-hōe,
ūi-siáⁿ-mih beh tī chiah-nī iap-thiap,o͘-àm ê só͘-chāi,
bô-hoat-tō͘ bêng-ho͘-bêng-chhiàng,
chin ta̍t-tit lán lâi su-khó.
kok-ka,siā-hōe tiāⁿ-tiāⁿ leh kóng jîn-khoân,kong-pêⁿ chèng-gī,
"sèng kheng-hiòng"mā sǹg-sī jîn-khoân ê chi̍t chióng,
it-tēng ài tit-tio̍h hoat-lu̍t ê pó-chiong,
lâng kóng"chúi bô pêⁿ ē khí pho-lōng,
lâng bô pêⁿ ē khí po̍k-tōng",
án-ne lán it-tēng ài hō͘ tông-sèng ê hun-in tit-tio̍h kāng-khoán ê pó-hō͘,
só͘-í góa chàn-sêng tông-sèng hun-in ha̍p-hoat-hòa.
sòa--lo̍h tō sī"beh tēng choan-hoat,ia̍h-sī beh siu-kái bîn-hoat"
lâi pó-chiòng tông-sèng hun-in,
góa kò-jîn sī khah chàn-sêng tēng choan-hoat,
mài phah-phòa bo̍k-chiân"bîn-hoat"tùi hun-in chè-tō͘ ê kui-hoān.
tān-sī ū ê lâng kám-kak,
tēng choan-hoat ū kî-sī ê ì-hâm.
góa jīn-ûi,che kî-si̍t sī iōng-lī,iōng-sû ê būn-tê,
nā-bô,kî-thaⁿ ê choan-hoat,
chhiūⁿ"jî-tông hok-lī-hoat"ia̍h-sī iú-koan hū-lú,chân-chiòng,lô-kang ê hoat-lēng,
sīm-chì"kong-bū jîn-oân ho̍k-bū-hoat",
chia-ê siong-koan hoat-lēng,
kám-kóng lóng ū kî-sī ê ì-hâm?
só͘-í,góa jīn-ûi tēng choan-hoat lâi pó-chiong tông-sèng hun-in sī khah sek-tòng--ê.
Bûn-chiong sì
a-pah siōng ài kóng ê chi̍t kù ōe
chok-chiá:Lîm Kùi-hiong
gún a-pah siōng ài kóng ê chi̍t kù ōe:
mài mn̄g!lí ē kiaⁿ.
lín m̄ siong-sìn,
che sī keng-kòe góa siông-sè ê tiâu-cha kiat-kó.
khòaⁿ-tio̍h chi̍t ê tê-bo̍k,
góa mn̄g a-bó goán a-pah siōng ài kóng ê chi̍t kù ōe sī siáⁿ-hòe?
a-bú kóng:"mài mn̄g!lí ē kiaⁿ."
góa mn̄g a-peh goán a-pah siōng ài kóng ê chi̍t kù ōe sī siáⁿ-hòe?
a-peh kóng:"mài mn̄g!lí ē kiaⁿ."
bô m̄-tio̍h,
góa ê a-pah chin te̍k-pia̍t,
pa̍t-lâng ê a-pah kóng--ê sī jîn-seng tōa tō-lí,
i kóng--ê chhin-chhiūⁿ sī kún-sńg-chhiò ê ōe,
pa̍t-lâng ê a-pah chhiūⁿ teng-thah,
chí-ín in jîn-seng ê hong-hiòng,
gún a-pah chhin-chhiūⁿ sī góa mah-chih ê hó pêng-iú,
bô sī-tōa-lâng ê pān,
bô sī-tōa-lâng ê giâm-siok.
a-ko͘ tiāⁿ-tiāⁿ kóng:
"Chì-bêng!lí mā khah chèng-keng--leh,
bêng-bêng tō tōa-lâng-tōa-chéng--ah!
sī-án-chóaⁿ koh án-ne tèⁿ-khong-tèⁿ-gōng."
a-pah koh sī chi̍t kù:"mài mn̄g!lí ē kiaⁿ."
a-ko͘ chi̍t ê bīn-á phòng-sai-sai,
khì kah chi̍t kù ōe to m̄ chai beh án-chóaⁿ ìn.
goán tau ê lâng chin ài chia̍h kùi-tek-sún,
kui ki peh ha̍h hām ìm-sīⁿ-á chò-hóe lo̍h-khì kûn,
ū chi̍t khoán te̍k-pia̍t chheng-phang ê chu-bī,
nā kàu kôaⁿ--lâng,
pòaⁿ goe̍h-ji̍t,
a-pah tō at kui pò͘-tē tńg--lâi,
a-má mn̄g kóng:Chì-bêng,
kùi-tek beh khì kàu soaⁿ-téng bóe-liu chiah bán ū,
ū-sî ū to̍k-chôa ū soaⁿ-ti ē siuⁿ--lâng m̄ sī chin gûi-hiám,
lí koh kah siáⁿ-lâng khì bán?
khì kàu tó-ūi-á khì bán?
a-pah mā sī chi̍t kù:mài mn̄g!lí ē kiaⁿ.
a-má bô-i-hoat,
mā sī chiong kùi-tek-sún chhú-lí chò chi̍t tiáⁿ ta̍k-ke ài chia̍h ê liāu-lí,
kiò a-ko͘,a-peh,peh-kong,kū-kong sûi-lâng khat chi̍t tōa óaⁿ tńg-khì chia̍h,
chia̍h-liáu koh ē tiâu--leh!
ta̍k-ke nā khòaⁿ-tio̍h kùi-tek leh tōa-chhut,
tō chai-iáⁿ ū hó-liāu--ê thang chia̍h--ah!
ū chi̍t-chām-á,
a-pah tī kò͘-hiong ín bô sit-thâu,
chí-hó khì Tâi-lâm hō͘ lâng chhiàⁿ-kang,
tī chhī-ke-á-tiûⁿ put ke-sái,
té chò chi̍t tē chi̍t tē,
chi̍t pái khì tio̍h sī pòaⁿ kò goe̍h-ji̍t chiah ū tńg--lâi,
i ê pêng-iú siūⁿ-kóng bē pháiⁿ thàn,
tō tòe a-pah khì chò,
kiat-kó chò chi̍t kang tō cháu káⁿ-ná poe,
ai kah kiò-m̄-káⁿ,
i kóng:chhī-ke-á-tiûⁿ sī ū-kàu hip-loa̍h--ê,
ke-sái-ian iāⁿ-iāⁿ-poe,kui-sin-khu chiūⁿ kah jiàu bē lī,
lín Chì-bêng si̍t-chāi ū-kàu lī-hāi,
koh tòng ē tiâu,
chò ē lo̍h--khì,
hit khoán khang-khòe koh-khah chē chîⁿ chhiàⁿ góa khì,
góa mā bē koh khì.
khòaⁿ-tio̍h a-pah kui-sin-khu khí lia̍p-á,
jiàu kah âng-kì-kì,
góa mn̄g a-pah kóng:
lán kám ē-sái mài khì Tâi-lâm put ke-sái,
tī Tâi-tang ín khang-khòe kám bē-sái?
a-pah mā sī kóng hit kù──mài mn̄g!lí ē kiaⁿ.
góa pún-lâi-tō chin-ài goán a-pah,
kám-kak i sī sè-kài-siōng to̍k-it-bô-jī ê a-pah,
goân-pún góa nā thiaⁿ i siōng ài kóng ê hit kù
"mài mn̄g!lí ē kiaⁿ"
tio̍h kám-kak chin chhù-bī,
chin gia̍t,chin sim-sek.
m̄-koh góa chiām-chiām tōa-hàn liáu-āu,
tio̍h tau̍h-tau̍h-á liáu-kái,
a-pah kóng chit kù"mài mn̄g!lí ē kiaⁿ"pōe-āu ê sim-chêng,
i sī bô siūⁿ-beh chhù-lāi ê lâng thè i hoân-ló,
bīn-tùi seng-oa̍h ê bû-nāi kah khùn-khó͘,
i iōng lo̍k-koan hoaⁿ-hí ê sim-chêng an-ùi ka-tī mā an-ùi pa̍t-lâng.
gún a-pah siōng ài kóng ê chi̍t kù ōe:
mài mn̄g!lí ē kiaⁿ.
m̄ sī siáⁿ-mih tōa tō-lí,
sī i thiàⁿ-sioh chhù--lâi tōa-sè ê sim-ì.
Thê-sī khá pian-hō:TA_0008
It.Sò͘-jī
sòa-lo̍h-lâi khòaⁿ tâi tang koān bîn-á-chài jī-cha̍p káu hō ê thiⁿ-khì
un-tō͘ jī-cha̍p jī chì jī-cha̍p chhit tō͘,lo̍h-hō͘ ki-lu̍t jī-cha̍p percent
lâi-pin la̍k-pah sì-cha̍p la̍k hō chhiáⁿ-lâi chhit hō kūi-tâi pān-lí
lóng-chóng sì-pah la̍k-cha̍p peh kho͘,chāu lí saⁿ-cha̍p jī kho͘
kin-á-ji̍t sī káu-goe̍h chhe-sì,pài-saⁿ
góa ê hō͘-chiàu hō-bé sī jī sù sam lio̍k ngó͘ pat khòng khòng sam
gún-tau ê tiān-ōe hō-bé sī khòng lio̍k sù it sam it khòng it chhit
i-tī it kiú pat it nî chhut-sì
chhiáⁿ pang góa choán hun-ki pat lio̍k sam kiú
Jī.Seng-oa̍h Tùi-ōe
Kin-á-ji̍t chin joa̍h.Lán lâi-khì siû chúi,hó--bô?
Bē-sái!
Ūi siáⁿ-mih?
In-ūi Tâi-pak só͘-ū--ê iû-éng-tî lóng í-keng koaiⁿ--khí-lâi--ah.
O͘h,ū-iáⁿ--bô?
Bô,lán lâi-khì phah kiû,hó--bô?
Beh phah siáⁿ-mi̍h kiû?
Phah pâi-kiû,hó--bô?
Góa bô siáⁿ-mih ē-hiáu phah pâi-kiû.
Bô,lán lâi-khì phah nâ-kiû.
Nâ-kiû,góa chin-kú bô phah--ah.
Nā án-ne,lán lâi phah the-nih-suh.
Góa lâi-khì kā gún pêng-iú chioh hip-siòng-ki,
góa sūn-sòa lâi hip kúi-tiuⁿ-á siòng kià tńg-khì Bí-kok.
Hó,góa seng tńg lâi-khì ōaⁿ saⁿ.
Góa lâi-khì bé té-phìⁿ,lán tòa Tâi-tāi ūn-tōng-tiâⁿ sio tán.
Lí khòaⁿ!Hiah-nī chē lâng teh cháu!
Ha̍k-seng hā khò í-āu,lóng chin ài lâi chia ūn-tōng.
Lí beh hip-siòng--bô?
Hāi--ah!Hip-siòng-ki,góa bē-kì-tit chah--lâi.
Bô iàu-kín,í-keng khai-sí teh lo̍h-hō͘--ah.
Án-ne,lán lâi-khì khòaⁿ tiān-iáⁿ,hó--bô?
Sit-lé,góa chit-má kám-kak thiám-thiám.
Lán tńg--lâi-khì,hó--bô?
Saⁿ.Bûn-chiuⁿ it
hái-iûⁿ ê chău-kiáⁿ
chok-chiá:Âng Ek-sim
tī chi̍t pái ê ián-káng tiûⁿ-só͘ thiaⁿ-kìⁿ Tân Gio̍k-hong kàu-siū hun-hióng kóng:
kòe-khì ê Tâi-oân-lâng sī hái-iûⁿ kò-sèng,
nā ū saⁿ siâⁿ ê chhia-piàⁿ-khùi tō káⁿ chhiong,
kap i chhân piàⁿ hn̂g who pháⁿ who.
m̄-koh si̍t-bîn kàu-io̍k ê koan-hē,
jîn-sèng kái-piàn,
soah chit khoán ê chhia-piàⁿ sèng-keh bô khì--ah.
choán-ōaⁿ chò pó-siú ê lio̍k-lō͘ su-sióng,
tio̍h sǹg í-keng ū chhit,peh siâⁿ ê iâⁿ-bīn in mā sī m̄ káⁿ chhiong,
chóng-kóng--chi̍t-kù tō sī kiaⁿ-sí--lah.
ta̍k-ke lóng siūⁿ-beh chiáng-ak ka-tī ê chhiú-lāi jí,
tùi he bē àn-sǹg--chit ê sit-thâu iā-sī khah pó-siú leh khah hó.
hit khoán káⁿ--ê ngeh khì phòe ê guts kah háⁿ-thâu í-keng chhōe bô--ah.
chi̍t ê kok-ka ê chheng-liân nā lóng kan-na siūⁿ-beh khó kong-ka thâu-lō͘ ún tùn kòe chi̍t-sì-lâng,
lí siūⁿ án-ne ê kok-ka kám ē chìn-pō͘?
koh ū Tân Gio̍k-hong kàu-siū kóng i tùi Tâi-oân-lâng"sió-khak-hēng"ê koan-liām chin tu̍h-lān,
gún kiáⁿ kóng má-mah chit ê khùi-kháu lí ē ha̍h--o͘h!
ha-ha......
góa sī Âng-mô͘-káng-lâng,
chū sè-hàn ê sì-siù-á tō sī lāu-pē bē hî-á
kéng chhun--ê chîm-á,hê-á,lê-á,sap-á hî-á,
gún lāu-bú ē sa̍h-sa̍h--leh piàⁿ tī kha-tháng khǹg tī mn̂g-kháu-tiâⁿ
tán gín-á pàng-o̍h tńg--lâi thang chia̍h,
kòe-lō͘ ê peh--á,chek--á,ḿ--á ta̍k-ke lóng ē-tàng chia̍h,
che tio̍h sī pun-tiuⁿ ê hái-iûⁿ sèng-keh,
mi̍h-kiāⁿ sī thiⁿ-kong siúⁿ-sù--ê,
m̄ kiaⁿ lâng chia̍h ê"Tâi-oân chòe bí ê hong-kéng jîn-chêng-bī!".
só͘-í góa nā khòaⁿ hit khoán chiáu-á-tn̂g,ke-á-tō͘ ê lâng mā chiok gê-siâu,
bē sáng-sè!
gún pâ i kin-pún tō sī kā góa tòng-chò cha-po͘ leh chhī,
thâu-mn̂g nā tn̂g kòe ba̍k-bâi tio̍h ka-chián the̍h lâi ka-tiāu,
gōa-nī-á a-sá-lih,
góa mā koàn-sì-á-koàn-sì.
só͘-í siūⁿ-bē-hiáu in-ūi beh ka thâu-mn̂g ē khàu kah beh-sí-beh-oa̍h,
a̍h m̄ sī bē koh hoat,
m̄ chai leh ai sáⁿ siâu?
he nā gún lāu-pē--o͘h~
lí bô ai bô tàⁿ--kìⁿ,
ai lioh kàu-tè tio̍h tiān hō͘ lí kim-sih-sih,
m̄-tō ke soe--ê!
só͘-í gún ê ba̍k-sek ke jōa hó--leh,
ná chhiūⁿ chit-má ê gín-á gōng-ba̍k gōng-ba̍k,
ba̍k-chiu chhuh-chhuh,ba̍k siâu ba̍k siâu khòaⁿ-tio̍h tō gê-siâu.
"siok-lú"m̄ bat tī góa sin-siōng chhut-hiān--kòe,
gín-á-thâu-ông chhōa-thâu chhit-thô hŏng kòng--ê mā sī góa,
pa-kat--lah.
siăng kiò góa sī tōa-chí-thâu-á!
sì.Bûn-chiuⁿ jī
gún pâ kóng thó-hái-lâng khòaⁿ thiⁿ chia̍h-pn̄g,
chò-lâng ài chin!
nā chit tiám góa ū chéng--tio̍h,
m̄-nā kóng-ōe chin koh ti̍t,
si̍t-chāi kài bô-nāi lín lóng m̄ chai,
thiah-pe̍h kóng-ōe tō thiaⁿ bô--ah hô-hóng tńg-oan-se̍h-kak.
koh góa í-chêng bô nāi-sèng chò gia̍p-bū kiam tha̍k-chheh kài bô-êng,
tha̍k-chheh ê sî in-ūi hun-cho͘ ê chok-gia̍p ài thó-lūn,
koh lóng chău-gín-á,
m̄-koh chhī-lāi-sông kài chē kóng bē-hoan-chhia lín chó͘-má tō kiāu--ah,
thâu tōa chhin-chhiūⁿ sai kui lia̍p lóng té sái ê lâng chin-chiàⁿ gêng--sí!
Chhoh liáu súi chău-gín-á lóng chhiò chhut--lâi,
Kàn lín chó͘-má seⁿ ba̍k-chiu hoat ba̍k-bâi koh chin-chiàⁿ tú-tio̍h khiàm lâng soān ê lâng!
chin-chiàⁿ tùi-put-khí in lāu-bú!
chi̍t pái hām chi̍t-tīn gín-á kah gún sió-tī cháu-khì káng-kháu,
khòaⁿ hî-chûn-á chi̍t chiah chi̍t chiah phā chò-hóe,
gê-siâu ū lō͘ m̄ kiâⁿ thiàu chûn-á cháu-sio-jiok pí-sài,
pŏng chi̍t-ē ū lâng siak-lo̍h hái sī gún sió-tī,
bô sí koh ē siû!
kî-koài bô o̍h ná ē-hiáu siû-chúi,
goân-lâi i hām lāu-pē khì thó-hái siak-lo̍h chúi sin-khu chū-jiân phiat--leh phiat--leh
ka-tī tō phû--khí-lâi,
sī teh jōa khùn-lân?
kóng kah chiah sáng-sè!
kiōng-beh hō͘ kiaⁿ--sí,
góa chiah chai-iáⁿ góa sió-tī gōa gâu--leh!
só͘-í thiⁿ-khì joa̍h i lóng ē khì"thiàu-hái".
nā-sī chit-má ê gín-á,
tōa-lâng bô seng kâng kò--sí,
lí chiah khòaⁿ-māi!
che tō sī pó-hō͘ kòe-thâu,
thoat-lī kah tāi-chū-jiân kiōng-seng ê koan-hē,
án-ne lín chai-iáⁿ hiān-tāi ê ba̍t-cha̍t-á chiah chē ê goân-in.
lâng chhin thó͘ chhin,
kàu-io̍k sńg-tn̄g Tâi-oân gín-á pōe-kut bô ài ka-tī ê thó͘-tē,bó-gí,
éng-oán sī gōa-kok ê goe̍h-niû khah îⁿ,
iōng-sim chhiâⁿ-kiáⁿ ǹg-bāng i chhut-kok thàn-tōa-chîⁿ,
tio̍h--lah chhut--khì bô tńg--lâi--ê khòaⁿ jōa chē chia̍h-lāu ko͘-khu̍t mā sī sī-tōa-lâng,
siáⁿ chō-sêng--ê!
ah m̄ tio̍h sī lí ka-tī!
saⁿ hó ka chi̍t hó sí hó--lah!
Tân Gio̍k-hong kàu-siūlâng í chū-jiân"cha̍p būn-tap ê tē-saⁿ mn̄g,
tì-sú lâng kap chū-jiân koan-hē tn̄g-lia̍t ê goân-in sī siáⁿ?
tī tē saⁿ-pah chhit-cha̍p chhit ia̍h beh chai--ê ka-tī khì bé chheh lâi khòaⁿ.
góa ū hái-iûⁿ a-sá-lih,kham su-iâⁿ,káⁿ chhia-piàⁿ ê tōa-chí-thâu-á sèng-keh,
sī khoân-kéng chhiâⁿ góa hām thó͘-tē ê kin ū liân sio-óa,
ài hoe liân phûn sioh kiáⁿ liân sun.
góa ài góa ê kiáⁿ,
ē chhōa i kiâⁿ-ta̍h Tâi-oân ê thó͘-tē,
hō͘ i liáu-kái Tâi-oân kah hái-iûⁿ sèng-keh ê a-bú!
Gō͘.Bûn-chiuⁿ saⁿ
Chhōa lí lâi-khì sèng-soaⁿ
chok-chiá:Tân Kim-hoa
Chhōa lí lâi-khì sèng-soaⁿ,
kám-siū tián-hêng ê Tâi-oân-lâng pài Tâi-oân-sîn.
lâi Tâi-oân tiong-pō͘ ê chi̍t lia̍p chin súi ê soaⁿ,
hia,ū Tâi-oân sîn-siā,
hia,ū tòa chin chē Tâi-oân cheng-eng ê eng-lêng
hia,m̄ sī chong-kàu,
hia,sī Tâi-oân-lâng ê cheng-sîn,
hia,ū gún kèng-ài ê Tēⁿ Chèng-iok,Tân Tēng-lâm,Chhòa Tông-êng...
hia,lóng sī hō͘ lán kèng-gióng tùi thó͘-tē hi-seng hù-chhut ê Tâi-oân-lâng.
Chhōa lí lâi-khì sèng-soaⁿ,
kám-siū Tâi-oân-lâng ióng-kám eng-bêng ê sìⁿ-miā.
Ùi Lîm Bō͘-seng kah bû-sò͘ jī-jī-pat oan-khut ê lêng-hûn,
he chui sim sì kut ê kò͘-sū lóng kì tī hia.
he chheⁿ-sek âng-sek n̂g-sek pe̍h-sek o͘-sek gō͘ kong-hun khoah chhit-cha̍p kong-hun tn̂g ê pò͘-si,
he chi̍t tiâu chi̍t tiâu pha̍k kah kui chōa cháu-lông ba̍t-chiuh-chiuh,
he m̄ sī lāu-jia̍t ê ngó͘-chhái pin-hun,
he ta̍k tiâu lóng sī(chhàu-thâu-á)o͘-sian--ê ê sat-jîn-lēng!
he lóng sī bîn-chú sian-lia̍t khó͘-lān siōng-teng
Chhōa lí lâi-khì sèng-soaⁿ,
kám-siū Tâi-oân-lâng lêng-hûn ka-ga̍k ê ūn-miā.
hō͘ kè-bô͘ sńg-tn̄g--kòe ê kàu-io̍k,
Tâi-oân-lâng chhiūⁿ bô kin ê chúi-phiô
chiah lâi su-khó,
sī-án-chóaⁿ Tâi-oân tiong-lia̍t-sû lāi-té chhāi kap Tâi-oân bô siong-koan ê Tiong-kok-lâng?
chiah lâi su-khó,
sī-án-chóaⁿ chin-chiàⁿ ūi Tâi-oân sí--khì ê Tâi-oân-lâng,
soah lóng sī ko͘-hûn-iá-kúi?
chia,bô koan-kong bô má-chó͘,
bô ông-iâ bô pu̍t-chó͘,
mā bô ki-tok siōng-tè,a-la
chia sī Tâi-oân-lâng ê oa̍h kàu-châi,
hō͘ lán khòaⁿ chheng-chhó hoeh-jiah,
chia,khau chhut cheng-siaⁿ,
hiáng kui-soaⁿ-phiâⁿ,
lóng sī beh an hûn,
ah-sī kàu-io̍k kiáⁿ-sun hō͘ Tâi-oân choán ūn-miā.
Tâi-oân ê chia--ê,hia--ê,
he…
lán ê kàu-io̍k lóng bô kà,
góa tio̍h chhōa lí lâi-khì sèng-soaⁿ...
Lio̍k.Bûn-chiuⁿ sì
i--ah
chok-chiá:Siau Pêng-tī
î--á chit ê miâ-sû,
m̄ sī beh hō͘ góa kiò--ê,
sī kan-na beh hō͘ góa chheng-ho͘,
hō͘ góa siàu-liām--ê,
in-ūi tī góa kì-tì lāi-té,
chiông-lâi to m̄ bat tng-bīn kiò i chi̍t siaⁿ:"î--á".
in-ūi ī--á i ūn-khì bái,
put-hēng goe̍h-lāi-hong soah lâi kòe-sin,
mā chhōa-cháu taⁿ-á chhut-sì bô jōa kú ê sió-mōe,
pàng-sat góa chit ê khó͘-miā ê pháiⁿ-miā ban-á-kiáⁿ.
hit nî góa gō͘ hòe,
to iáu-bōe sì chok hòe--leh,
thiaⁿ-kóng ī--á mā chiah sì-cha̍p thóng hòe niâ.
ūi-tio̍h beh kā ī--á ê hàn-chháu,bīn-bô͘ khǹg tiàm kì-tì lāi-té,
thang-hó sî-sî siàu-liām,
tō khai-sí sì-kè péng toh-kūi-á,
hian chhù-lāi ê hō͘-kháu-miâ-phō͘,sin-hūn-chèng,a-hiaⁿ tha̍k--kòe ê chheh,
sui-jiân bô jōa chē mi̍h thang péng,
iu-goân chhiau kúi-nā piàn,
lóng chhōe bô ī--á ê siòng-phìⁿ,
mā bô ī--á ê kè-chng,
ah-sī hoe-hún hit lūi ê cha-bó͘-lâng mi̍h-kiāⁿ.
bû siòng thang khòaⁿ,
iōng mn̄g--ê,
mn̄g a-pah,
mn̄g a-hiaⁿ,
mn̄g a-peh a-ḿ,
mn̄g chhù-piⁿ-keh-piah,
tit--tio̍h ê kiat-lūn sī:
seⁿ-chò lò-lò,
hàn-chháu bē-bái,
kha-chhiú liú-lia̍h,
hó chò-hóe,
ài pang-chān--lâng.
sêng chiâ?
che sī góa siōng beh chai-iáⁿ--ê:sêng jī-hiaⁿ,
lâng lò-lò;
sêng lín jī-ché--lah,
bīn-á îⁿ-îⁿ;
khan-ná sêng lín a-kū,
ba̍k-chiu chhim-o chhim-o;
siōng-kài sêng lín kè hái-kháu hit ê a-î.
a-î--leh a-î--leh,
"sí lāu-bú,lō͘-thâu tn̂g",
hn̄g tī hái-kháu,
iā m̄ bat lâi-khì.
thâu-khak-lāi iû-goân bô hêng-iáⁿ,
kì-tì ê chhng-khò͘,
ī--á ê hit keh ūi-tì,
iu-goân sī khàng-pe̍h,
bāng-tiong ê bú-chhin,
sī bông-bông it-phiàn,
kan-na lêng-hûn tòe sin-piⁿ.
î-á pháiⁿ-miā,
sè-hàn tō hō͘ a-má phō lâi io,
phiau-chún ê sin-pū-á-miā,
sui-jiân bô lâng ge̍k-thāi--i,
chóng--sī bô thang hiáng-siū chò lâng cha-bó͘-kiáⁿ ê chū-iû,
lâng kóng"kam-goān chò sàn-hiong-lâng ê cha-bó͘-kiáⁿ,
m̄ chò hó-gia̍h-lâng sin-pū",
hô-hóng lán Siau--ka kāng-khoán sī sàn-phí-phí ê chng-kha-lâng.
î-á tī sî kah a-pah kat pâng sak-chò-tui,
góa m̄ chai-iáⁿ,
sì-cha̍p thóng hòe ê jîn-seng,
seⁿ la̍k ê hāu-seⁿ,saⁿ ê cha-bó͘-kiáⁿ,
phah-sńg saⁿ ê,
chhun--ê gō͘ ê hāu-seⁿ,nn̄g ê cha-bó͘-kiáⁿ lóng ū hó ke-kà,
kiàn-li̍p bí-boán ka-têng,
sui-jiân m̄ sī tōa-hù-tōa-kùi,
chóng--sī láu-si̍t phah-piàⁿ kòe-ji̍t,
m̄ bat chò pháiⁿ tāi-chì,
sǹg-sī ū hó ûi-thoân,
bô pāi-hāi tio̍h pē-bó ê miâ-siaⁿ,
ī--á ê it-seng,
si̍t-chāi bô óng-hùi i lâi sè-kan kiâⁿ chit chōa.
i-a
lí tī toh-ūi?
kám bē su-liām lí ê ban-á-kiáⁿ,
i í-keng la̍k-cha̍p hòe,
ji̍t-ji̍t siūⁿ-beh kah lí siong-hōe,
ǹg-bāng ī--á lí lâi thok-bāng,
ah-sī tán-thāi lí ê ban-á-kiáⁿ,
sè-kan chek-jīm oân-boán,
chiah lâi sio-chhōe.
Thê-sī khá pian-hō:TA
It.Sò͘-jī
sòa-lo̍h-lâi khòaⁿ chiong-hòa-koān bîn-á-chài cha̍p-káu hō ê thiⁿ-khì
un-tō͘ cha̍p-la̍k chì cha̍p-káu tō͘,lo̍h-hō͘ ki-lu̍t peh-cha̍p percent
lâi-pin la̍k-pah la̍k-cha̍p peh hō chhiáⁿ-lâi peh hō kūi-tâi pān-lí
lóng-chóng la̍k-pah la̍k-cha̍p sì kho͘,chāu lí saⁿ-cha̍p la̍k kho͘
kin-á-ji̍t sī gō͘-goe̍h chhe-jī,pài-gō͘
góa ê hō͘-chiàu hō-bé sī chhit khòng lio̍k lio̍k jī lio̍k sam kiú sam
gún-tau ê tiān-ōe hō-bé sī khòng sù kiú ngó͘ ngó͘ pat pat pat it
i-tī it kiú pat kiú nî chhut-sì
chhiáⁿ pang góa choán hun-ki lio̍k it sam khòng
Jī,seng-oa̍h Tùi-ōe
Jī tiám it,chē kè-thêng-chhia
Góa beh khì Kú-kong ke.
Tó chi̍t ê Kí-kong ke?
Tī chhia-thâu ê hù-kīn.
Kòe chi̍t-khùn-á āu
Chhia-thâu tī hia.
Hó.Tùi chhia-thâu piⁿ-á oat chiàⁿ-chhiú-pêng,it-ti̍t kiâⁿ,
tē it ê lō͘-kháu koh oat tò-chhiú-pêng,
tē jī tiâu hāng-á tō sī Kú-kong ke.
Kú-kong ke kúi hō?
Sì-cha̍p hō.
Sit-lé,lí kóng sì-cha̍p hō ia̍h-sī jī-cha̍p hō?
Sì-cha̍p hō.Tī iû-kio̍k ê piⁿ-á.Teh beh kàu--ah.
Chia,sī--bô?
M̄-sī,tī hia.
Kàu--ah.Chhiáⁿ thêng tòa chia.
Hó.
Gōa chē chîⁿ?
Gō͘-cha̍p-jī kho͘.
Saⁿ.Bûn-chiuⁿ it
chhun chi̍t tiâu hûn ê Chū-tin-tông
chok-chiá:Chióng Ji̍t-êng
ta̍k pái nā siūⁿ-tio̍h ìn"Hú-siâⁿ kàu-hōe-pò"ê"Chū-tin-tông",
tio̍h chin siong-sim.
súi-súi ê Tâi-oân sī-án-chóaⁿ ài chò Tiong-kok ê chhù-piⁿ.
khiáu-khiáu ê Tâi-oân-lâng sī-án-chóaⁿ m̄ chai kò͘ ka-kī ê pó-pòe.
"tē-it"thong-siông tāi-piáu"iu-sèng","châi-tiāu","kiâⁿ tāi-seng",
sī kò-jîn ia̍h-sī thoân-thé ê êng-iāu kah iu-sè.
kî-tiong"kiâⁿ tāi-seng"iû-kî tiōng-iàu,
tāi-piáu--ê sī kái-piàn,
thong-siông sī hoat-tián ê khí-thâu.
che hoân-sè iōng"tē-it pái"lâi chheng-ho͘ khah thò-tòng.
chit ê"tē-it pái"nā tī siā-hōe ia̍h-sī kok-ka chân-chhù,
só͘ chō-sêng ê éng-hióng-le̍k kah ì-gī,
kèng-ka chhim koh oán.
pí-jû"tē-it keng"hiān-tāi-hòa ê ha̍k-hāu,
"tē-it chiah"ka-kī chō ê chûn,
"tē-it tè"Ò-ūn kim-pâi...téng.
chit-má góa beh kóng--ê sī éng-hióng pí hia-ê khah tōa ê"Chū-tin-tông",
chiah-nī tiōng-iàu ê só͘-chāi,
nā tī bûn-bêng kok-ka,
ē hui-siông iōng-sim lâi pó-hō͘,
m̄-koh lán ê"Chū-tin-tông",
chit-má liân jiah tō bô--ah,
kan-taⁿ chhun piah-téng chi̍t tiâu hûn.
sin-ûi Tâi-oân-lâng sī beh hùn-nō͘,siong-sim,ia̍h-sī oàn-chheh?
m̄-koh,gōng-gû ê Tâi-oân-lâng--ah!
piáu-hiān--chhut-lâi--ê sī"bô kám-kak".
"Chū-tin-tông"pún-sin sī Tâi-oân"tē-it keng"chhut-pán-siā,
iā-sī"tē-it keng"pò-siā,
hoat-hêng Tâi-oân"tē-it hūn"pò-chóa"Hú-siâⁿ kàu-hōe-pò",
koh-ū"tē-it tâi"ìn-soat-ki.
án-ne hoān-sè iáu bô-hoat-tō͘ kám-siū che"tē-it"ê tiōng-iàu.
lán chit-má lóng chai-iáⁿ oa̍t-tho̍k kah su-siá ê tiōng-iàu.
m̄-koh tī cha̍p-káu sè-kí,
ē-hiáu tha̍k-siá ê Tâi-oân-lâng bōe chhiau-kòe jī-cha̍p percent,
tāi-pō͘-hūn ê lâng sī só͘-ūi ê"chheⁿ-mê-gû",
chéng-kò siā-hōe sī pó-siú koh lo̍k-ngó͘.
sī Ki-tok-kàu iōng ê Pe̍h-ōe-jī thoân-kàu,
hō͘ hōe-iú ē-hiáu jīn-bat Pe̍h-ōe-jī lâi tha̍k sèng-keng,kàu-gī,
chū-án-ne chia-ê ē-hiáu Pe̍h-ōe-jī ê lâng khai-sí ū lêng-le̍k tha̍k sèng-chheh,
mā ē the̍h lâi tī seng-oa̍h-tiong sú-iōng.
chia-ê lâng bô-it-tēng bat hàn-jī,
m̄-koh thàu-kòe Pe̍h-ōe-jī,
tian-tò ū ki-hōe tit-tio̍h kok-gōa ê siau-sit kah tì-sek,
chē-chē hōe-iú sīm-chì àn chia kái-piàn jio̍k-sè ê jîn-seng.
it pat pat gō͘ nî,
Pa-khek-lé bo̍k-su iōng chit tâi ìn-soat-ki tī Chū-tin-tông hoat-hêng"Hú-siâⁿ kàu-hōe-pò",
ē-sái kóng tōa-tōa pâi-tû Tâi-gí tho̍k-siá ê khùn-lân.
goân-chá só͘-ūi ê"chheⁿ-mê-gû",
in-ūi ū pò-chóa thang khòaⁿ,
ē-tàng siá bûn-chiuⁿ tâu-kó,
hoán-tò-tńg pí hia-ê hàn-sek tha̍k-chheh-lâng chá tit-tio̍h hiān-tāi-hòa kàu-io̍k kahkap tì-sek ê ki-hōe.
só͘-í"Hú-siâⁿ kàu-hōe-pò"tùi Tâi-oân kīn-tāi bûn-hòa kah siā-hōe hoat-tián ū chiâⁿ tōa ê kòng-hiàn.
hoat-hêng"Hú-siâⁿ kàu-hōe-pò"ê Chū-tin-tông kám m̄ sī lán eng-kai tōa-tōa kám-un pó-liû ê ûi-chek,
mā eng-kai sī kok-ka-kip ê tiōng-iàu ûi-chek.
m̄-koh gōa-lâi ê thóng-tī-chiá,
chioh khui-lō͘ su-iàu chò lí-iû,
seng kā chhù thiah chi̍t-pòaⁿ,
sîn-ha̍k-īⁿ khòaⁿ chhù chhun pòaⁿ keng,
ûi-hiám koh pháiⁿ-khòaⁿ,
kui-khì choân-pō͘ thiah-tiāu,
chit-má khòaⁿ ē tio̍h--ê kan-taⁿ lâu tī keh-piah keng chhù piah-téng hit tiâu chhù-téng chiap-kài ê siâ-hûn.
khó-lêng bô-gōa-kú,
liân hit tiâu hûn tiō bô--khì,
sī m̄ sī chì-chió kā khiā chi̍t ki kì-liām-pi,
lâu-lo̍h siōng pi-bî ê kì-tî?
Sì.Bûn-chiuⁿ jī
chè bó bûn
chok-chiá:Tân Kim-hoa
(a-bú Tēⁿ Khǹg lú-sū tī lông-le̍k it kiú jī jī nî sì goe̍h jī jī chhut-sì,
tī jī khòng khòng kiú nî káu goe̍h saⁿ-cha̍p kòe-sin,
chāi-sè peh-cha̍p peh tang)
chheⁿ-chhùi ê soaⁿ-me̍h,
Mn̂g-mn̂g-á hō͘
pe̍h-hoan-á iô--leh iô--leh
thiaⁿ-tio̍h ai-ga̍k hiáng-khí,
hō͘ gún thiàⁿ-thàng tī sim-té
sio-sàng chit ê chhe-bê jîn-seng ê kòe-lō͘-kheh
chit piàn ê chú-kak sī góa ê niû-lé
ai-tōng gún í-keng bô ki-hōe thang keng hok-tē
chí chhun ē-tàng tui-siūⁿ a-bú ê ōe
a-bú lí chū-sè-hàn ùi Tām-chúi chhian lâi kàu Gî-lân-koān ê Tōa-lâm-ò,
tha̍k Ji̍t-pún kong-ha̍k-hāu ê sî hām a-pah se̍k-sāi,
siàu-lú sî-tāi tòa Ji̍t-pún chè-thn̂g hōe-siā chò nâ chià-kin ê khang-khòe,
it-ti̍t kàu chiàn-āu chiah kè-lâi"Ná-niû-á",
āu--lâi thn̂g-chhiúⁿ sóa-khì Hoa-liân,
tio̍h bô kam-chià-kang thang chò,
soah sit-khì keng-chè tiōng-sim,
seng-oa̍h hām-ji̍p kan-lân,
tio̍h tòe a-pah chò lông-sū,
chhiâⁿ-ióng peh ê kiáⁿ tōa-hàn,
lí chi̍t-sì-lâng ūi chit ê ka-têng hù-chhut,hi-seng.
lí jia̍t-chêng hòⁿ-kheh,
siōng ài pang-chō͘--lâng,
koh chin iú-hàu sī-tōa,
la̍k-cha̍p-gōa hòe tì-tio̍h thn̂g-jiō-pēⁿ,
seng-oa̍h chia̍h-si̍t ài chin khiūⁿ,
āu--lâi koh hoat-seng chhia-hō kha tn̄g--khì,
soah bô-hoat-tō͘ hó-hó-á hiáng-siū jîn-seng.
úi-tāi ê bó-chhin--ah,
lí ì-chì kian-tēng khîⁿ ka-têng,
pâi-kái khùn-lân chiâⁿ lêng-cheng,
m̄-khéng jīn-su sī lí ê kò-sèng,
giân-kàu sin-kàu ū hó phêng,
kiáⁿ-sun tāi-tāi lâi thoân-sêng,
lí ê bó-ài hong-hù gún ê it-seng.
sui-jiân jîn-seng ná bîn-bāng m̄-koh chit ê bāng sī gún ê pó-pòe,
in-ūi bāng-tiong ū chhin-ài ê pē-bó hām hiaⁿ-tī-chí-mōe,
gún tòa tī"Ná-niû-á"o̍h seng-oa̍h lé-chiat,
a-bú ê ōe iáu tī hīⁿ-khang-piⁿ teh se̍h.
siūⁿ kàu gún sè-hàn ê sî,
lí kàu-io̍k--goán ê hong-sek nńg soh khan gû,
kàu tōa-hàn tio̍h chiông kiáⁿ lēng phòe-ha̍p,chi-chhî gún ê koat-tēng.
koh kóng"chia̍h sī hok,chò sī lo̍k",
kà gún ài chiáng-chì,
it giân it tiōng chhian giân bû-iōng,
hoân-sū ài hŏng ē kau-tiāng.
ia̍h kà gún hiaⁿ-tī-chí-mōe ài ha̍p-chê,
tng chiâⁿ peng chò chiâⁿ chha̍t,
chò siáⁿ chhiūⁿ siáⁿ,
ài kah lâng ē pí-phêng--tit.
lí un-jiû ê chhùi-tûn chim góa hoat-sio ê hia̍h-thâu,
lí chú ê sio môe hō͘ góa lim lo̍h-khì tī sàu.
lí ê ài hō͘ gún ū hēng-hok ê kám-kak.
a-bú thiàⁿ kiáⁿ ê sim-chêng,
kiáⁿ-jî-sī-sè lóng hun-bêng
sī chú sī lú lóng ài kà,
siū bó-un pī sim bô kiaⁿ
bú--á it-seng ūi-tio̍h kiáⁿ,
bô-lūn hong-song ia̍h khó͘ hōaⁿ
chò-gû-chò-bé iōng-sim chhiâⁿ,
ji̍t-iā chhau-lô ūi peh ê kiáⁿ
chhau-sim peh-pak chhiâⁿ kiáⁿ tōa,
kò-kò lóng sī lí ê sim-koaⁿ
ū lí gún chiah ē hó-miā,
pôe-sū sin-piⁿ ū tah-hōa
lí ê un-chêng thiⁿ-tē tōa,
tùi lí hoâi-liām ū kám-hòa
jû-kim kui-se khì hó-miā,
a-niâ chhiáⁿ lí bān-bān-á kiâⁿ
chheng-san i-kiū chāi,
sió-hō͘ iáu ē lo̍h,
goán tńg-lâi"Ná-niû-á"í-keng chhōe bô a-niâ,
gún siūⁿ-beh koh iú-hàu mā bē-hù--ah,
m̄-koh,gún ê sim kah lí iok-sok tòa tī"Ná-niû-á",
lán chit ke lâng ê kám-chêng éng-oán lóng tī chia.
gún ē chun-chiàu a-bú lí ê kàu-hòa,
hiaⁿ-tī-chí-mōe hō͘-siong koan-sim sio-phōaⁿ,
lâi ūi siā-hōe ho̍k-bū,
hù-chhut jia̍t-sim móa-móa,
a-bú lí ê cheng-sîn pí hit pêng soaⁿ khah koân,
lí ê ài éng-oán tòa gún sim-koaⁿ,
lí sī gún sim-ba̍k-tiong siōng ū khì-chit,siōng ū tì-hūi,siōng-kài bí-lē ê a-niâ.
jû-kim lī-khui,
gún chiong bô-hān ê m̄-kam kah hoâi-liām,
hòa-chò bû-hān ê chiok-hok.
chhiáⁿ lí chi̍t-lō͘ hó-hó-á kiâⁿ,
jîn-seng ê khó͘ í chīn,
ba̍k-sái iā í-keng ta,
lí ê pēⁿ í-keng hó--ah,
chiòng-lâng siōng-keng hō͘--lí,
chhiáⁿ lí chēng-sim siu-hā,
chhiáⁿ lí it-tēng ài hòng-hā,
an-sim tòe hu̍t-chó͘ ê kng kiâⁿ,
khì ke̍k-lo̍k sè-kài hiáng-siū êng-hôa,
a-bú goán éng-oán ài--lí,
lí éng-oán oa̍h tī gún sim-koaⁿ,
gún ē éng-oán ūi lí chhiùⁿ bú-chhin ê koa.
(chok-chiá bo̍k-chiân tī Ko-su-tāi Tâi-bûn-só͘ tha̍k-chheh.)
Gō͘.Bûn-chiuⁿ saⁿ
pak-hong koh lâi thiáu-chiàn ji̍t-thâu
chok-chiá:Chan Kang-san
téng chi̍t pái,
pak-hong kah ji̍t-thâu sio-piàⁿ,
kiat-kó pak-hong bô kā lō͘--lí ê lâng ê saⁿ thǹg--lo̍h-lâi,
hō͘ ji̍t-thâu iâⁿ--khì,
i kám-kak chiâⁿ m̄ kam-goān,
koh lâi chhōe ji̍t-thâu thiáu-chiàn.
ji̍t-thâu--á,lí téng-pái iōng lāu-kan pō͘ iâⁿ--góa,
chit-pái góa it-tēng beh thó tò-tńg--lâi,
lí chhut-tê,
lán koh lâi piàⁿ chi̍t pái.
ji̍t-thâu khòaⁿ-tio̍h pak-hong hèng-te-te,
bô beh chhek pak-hong ê ì,
chi̍t thâu,koh siūⁿ-beh thiat-té phah iâⁿ pak-hong,
tio̍h sûi kā ìn hó:
pak-hong--á,lí beh su kúi páiⁿ chiah ē kam-goān--leh?
kah lí tō káⁿ koh lâi thiáu-chiàn,
hó!chit-pái góa it-tēng hō͘ lí su kah ho̍k-ho̍k-ho̍k.
ji̍t-thâu siūⁿ-tio̍h pak-hong téng-pái su,
sī su leh bô iōng thâu-khak,
iōng-la̍t iōng m̄-tio̍h só͘-chāi.
chit-pái i iū-koh chhut chi̍t ê lān-tê hō͘ pak-hong--lo͘h:
pak-hong,lí khòaⁿ thâu-chêng ū chi̍t ki tiān-hóe-thiāu-á,
lán lâi pí siáng ē-tàng kā thiāu-á ê iáⁿ chhiâu tín-tāng,
koh jú chhiâu jú tn̂g,hó--bô?
hó--ah,koh sī lí chhut-tê--ê,
góa tio̍h bô kheh-khì beh khai-sí--ah--o͘h.
Mh,hó--ah,
m̄-koh lí mā kāng-khoán ài pó-chhî hong-tō͘--o͘h.
ji̍t-thâu chhut chit ê tê liáu-āu,
tī piⁿ--á àm-àm-á thau-chhiò,
siūⁿ-kóng ún iâⁿ--ê:"hi hi hi"
pak-hong--leh?
pak-hong chit-pái káⁿ koh ē kah téng chi̍t páiⁿ kāng-khoán,
tiòng-kè sit-pāi--leh?
pak-hong"hù-ù hù-ù hù-ù"
he iáⁿ ná ē chhoe bē tín-tāng--leh?
koài-kî,koài-kî--iah,
tio̍h--ah,
ài chhoe tiān-hóe-thiāu-á chiah tio̍h.
ū chìn-pō͘,ū chìn-pō͘,
sǹg lí khiáu!
m̄-koh lí beh án-chóaⁿ chhoe chiah ē-sái kā iáⁿ chhoe hō͘ tn̂g--leh?
he he he lí tō bô-hoat-tō͘--lah.
ji̍t-thâu chai-iáⁿ beh hō͘ iáⁿ piàn tn̂g,
kan-taⁿ i ū-hoat-tō͘,
chin hiau-pai kā pak-hong chhiàng-siaⁿ.
sui-bóng pak-hong hō͘ ji̍t-thâu án-ne chhiò,
m̄-koh i bô sit-chì,
kè-sio̍k siūⁿ pān-hoat.
pak-hong sim-lāi teh siūⁿ:
bô-lūn sī chhoe iáⁿ ia̍h-sī chhoe thiāu-á,
lóng bô-hoat-tō͘ hō͘ iáⁿ piàn tn̂g.
sī beh án-chóaⁿ--leh?
ah,ū--ah!
ha ha ha ji̍t-thâu!
khòaⁿ choa̍t-chiau!
chit ê sî-chūn,
téng-pái lō͘ kòe hit ê lâng lia̍h chi̍t chiah ke-á iū-koh kiâⁿ--lâi,
pak-hong sái chi̍t-ē la̍t,
kā hit chiah ke-á chhoe-khì thiāu-á-téng.
koài-sū tiāⁿ-tiāⁿ ū,
koh sī góa tú--tio̍h,
ke-á,ke-á,
ke-á ná ē pe-khì tiān-hóe-thiāu-á-téng--leh?
heh-heh góa iâⁿ--ah,
chit-pái góa iâⁿ--ah!
iáⁿ piàn tn̂g--ah!
iáⁿ piàn tn̂g--ah!
hmh!pak-hong,
lí bián hoaⁿ-hí liáu siuⁿ chá,
hit chiah ke-á kan-taⁿ hō͘ iáⁿ piàn tn̂g chi̍t-sut-á niâ,
góa ē-sái hō͘ tiān-hóe-thiāu-á ê iáⁿ ka tn̂g kúi-ā pōe!
ji̍t-thâu beh kóaⁿ-kín lo̍h sai,
siūⁿ-beh hō͘ thiāu-á-iáⁿ piàn tn̂g.
o͘-hûn!o͘-hûn!
khì kā ji̍t-thâu cha̍h--khí-lâi!
ah,góa khó͘--ah,
chit-siaⁿ su-thiám-thiám--ah,
kín bih--khí-lâi.
chiū án-ne,
ji̍t-thâu chit-pái pí su koh m̄-káⁿ jīn-su,
bih kúi-nā kang lóng m̄-káⁿ chhut--lâi.
pak-hong it lí thong bān lí thiat,
bē koh o͘-pe̍h sái la̍t,
āu--lâi piàn-chò chi̍t ê ū le̍k-liōng koh ū tì-hūi ê hong--á.
La̍k.Bûn-chiuⁿ sì
Tâi-gí ián-káng
Chok-chiá:Ko Ka-Hui
Chit kái sī góa ka-kī beh pān--ê Tâi-gí ián-káng,
Ūi-tio̍h Tâi-gí tō ài phah-piàⁿ,
Chhui-sak kah thui-kóng lán-ê bó-gí—Tâi-oân-ōe.
Ká-sú siáu-liân--ê bô chò,
Án-ne siáⁿ-lâng ē khì chò--neh?
Chit kái ián-káng chú-iàu sī Tâi-gí-bûn ê su-siá.
Góa kám-kak tâi-gí nā beh thn̂g-thòaⁿ--lo̍h--khì,
Tio̍h sī siàu-liân-lâng ài khì o̍h,
Jî-chhiáⁿ mā ài ē-hiáu siá,
In-ūi chi̍t-ê kok-ka ê hoat-tián,
Ka-kī ê bó-gí sī siōng pó-pòe--ê.
Nā-sī kan-na kóng kap thiaⁿ,
He sī choa̍t-tùi bô-kàu--ê.
Só͘-í kóng--khí lâi
Góa ū chit-chióng lêng-le̍k tō sī ài phah-piàⁿ khì chò.
Chit-pái góa kà ta̍k-ke jīn-bat Tâi-gí lô-má-jī ê su-siá
Tùi bó-im koa kap chhòng-ì ê koa-iâu téng-téng,
Lâi chhōa ta̍k-ke ji̍p-mn̂g,
Khòaⁿ lô-má-jī ê sè-kài.
Chia-ê kà-hoat lóng sī góa ê Tâi-gí lāu-su ê pó-pòe,
Góa chí-sī kan-na siūⁿ-beh kā chit-ê pó-pòe kóng hō͘ ta̍k-ke chai-iáⁿ.
Ǹg-bāng í-āu koh ū ki-hōe ūi Tâi-gí ho̍k-bū,
Mā ē-tàng hō͘ a-tok-á chai-iáⁿ lán Tâi-oân ê gú-giân,
Hō͘ Tâi-gí khiā tī sè-kài ê tâi-á-téng!
Góa kah góa ê sió-mōe
Chok-chiá:Ko Ka-Hui
Góa ê sió-mōe sī chi̍t-ê iu-siù ê lâng
Góa kah i chò-hóe tōa-hàn--ê
Kám-chêng chiok hó--ê
Tī sè-hàn sî
Góa lóng ē hām i sńg chhit-thô-mih-á ia̍h-sī ang-á
Góa kah i lóng sńg kah chiok hoaⁿ-hí--ê
Góa ē-kì-tit tī góa tha̍k-chheh sî
Tī góa tha̍k ko-tiong ê sî-chūn
Tāi-iok peh,káu nî-chêng,
Góa ê sin-thé bô hó
I lóng tī-leh góa ê sin-khu-piⁿ pôe-phōaⁿ góa,
Tiām-tiām thiaⁿ góa ê sim-chêng,
M̄-koán góa án-chóaⁿ kóng hō͘-i thiaⁿ
I lóng choân-pō͘ chiap-siu
Sui-bóng góa ê chōng-hóng ū-sî hó ū-sî bái
I tùi góa lóng chiok chán--ê.
Góa chit-má siūⁿ--khí lâi
Nā-m̄-sī gún sió-mōe,
Góa chá tō pha-hng khì--ah
Sim-lāi si̍t-chāi chiok kám-siā--i ê,
I ū kong-lô,
Gún a-pah kah a-bú mā-sī chiok chiàu-kò͘ góa--ê
Gún chi̍t-ke-hóe-á kám-chêng lóng chin hó,
Góa chiok hēng-ūn seⁿ tī chit-ê ka-têng
Góa chin-sim kám-siā--in.
Thê-sī khá pian-hō:TA_0009
Sò͘-jī
sòa-lo̍h-lâi khòaⁿ lâm-tâu-koān bîn-á-chài saⁿ hō ê thiⁿ-khì
un-tō͘ jī sì chì jī chhit tō͘,lo̍h-hō͘ ki-lu̍t sì-cha̍p pha
lâi-pin saⁿ-pah cha̍p-sì hō chhiáⁿ-lâi cha̍p-jī hō kūi-tâi pān-lí
lóng-chóng nn̄g-pah khòng saⁿ kho͘,chāu lí káu-cha̍p chhit kho͘
kin-á-ji̍t sī káu-goe̍h chhe-it,pài-it
góa ê hō͘-chiàu hō-bé sī chhit kiú it sam lio̍k jī ngó͘ khòng ngó͘
gún-tau ê tiān-ōe hō-bé sī khòng chhit jī lio̍k lio̍k khòng lio̍k it chhit
i-tī it kiú ngó͘ ngó͘ nî chhut-sì
chhiáⁿ pang góa choán hun-ki ngó͘ it it sù
Seng-oa̍h Tùi-ōe
Chhiáⁿ-mn̄g,chit pún chheh gōa-chē chîⁿ?
Góa m̄ chai-iáⁿ.Lí mn̄g Lâu lāu-su,hó--bô?
Lâu lāu-su,lí chai-iáⁿ chit pún chheh gōa-chē chîⁿ--bô?
Tāi-khài kúi cha̍p kho͘-á niā-niā.
Lâu lāu-su,chhiáⁿ-mn̄g,lán ha̍k-hāu ū kúi ūi lāu-su?
Chha-put-to jī-cha̍p ê.Ū--ê sī gōa-kok-lâng,in sī teh kà Eng-gí--ê.
Ha̍k-seng tōa-pō͘-hūn sī Bí-kok-lâng,sī--bô?
Sī,m̄-koh hit nn̄g ê sī Eng-kok-lâng.
Chit nn̄g ê ha̍k-seng sī Tek-kok-lâng,sī--bô?
Sī,miâ-á-chài chha-put-to ū nn̄g-pah ê lâng beh lâi lán ha̍k-hāu,lí chai-iáⁿ--bô?
M̄-chai.In beh lâi chhòng siáⁿ-mih?
In beh lâi khòaⁿ lán ha̍k-hāu.In tōa-pō͘-hūn sī ha̍k-seng,ū kúi ūi-á sī lāu-su.
Bûn-chiong it
siû-chúi phah-phōng-siû
chok-chiá:Lí Hong-lêng
sè-hàn ê sî,
pa-pa nā khui-chhùi kóng beh khì siû-chúi phah-phōng-siû,
gún chia-ê gín-á tō ē hoaⁿ-hí kah tōa,sè-siaⁿ kiò,
ma-ma tio̍h ē kiò gún kín tàu chhoân iû-éng-saⁿ,iû-éng khò͘,sio̍k-pháng,léng kún-chúi,sŭi-tó͘,kóe-chí...
ah chhù-piⁿ-keh-piah ê gín-á-phōaⁿ ke-kiám ē ū lâng cháu-lâi gún tau ê mn̂g-kha-kháu,
thàm-thâu khòaⁿ gún chi̍t-ke-hóe-á ê bô-êng,hoaⁿ-hí!
ji̍p-o̍h chìn-chêng,
góa í-keng chhēng liân sin ê iû-éng-saⁿ leh sńg-chúi,bak chúi--ah,
siáng chai-iáⁿ ji̍p-o̍h í-āu,
nā kah cha-bó͘ tông-o̍h kóng gún joa̍h-thiⁿ ē khì siû-chúi phah-phōng-siû,
lóng ē hō͘ in thí-chhiò,
chhiò kóng góa m̄ kiaⁿ hō͘ pē-bó phah--sí,
koh m̄ chai kiàn-siàu,
káⁿ thǹg-pak-theh bô chhēng-saⁿ khì sńg-chúi!
"siáⁿ-mih teh bô chhēng-saⁿ?!
siû-chúi lóng mā tio̍h chhēng iû-éng-saⁿ,iû-éng-khò͘ khì tī iû-éng-tî siû--ah..."
góa chin put-ho̍k kā in èng,
soah hō͘ in ta̍k ê lâng bīn-sek koài-koài,
ū lâng siaⁿ khê tò mn̄g:
"siáⁿ-mih sī iû-éng-tî?
ah iû-éng-saⁿ,iû-éng-khò͘ sī seⁿ-chò siáⁿ-mih-khoán?"
kì-tî-tiong,
Gî-lân pēⁿ-īⁿ Tiong-san sok-sià-lāi îⁿ-hêng chúi-tî,
ū pa-pa kā góa kho͘ chhiū-leng-kho͘ phah-phōng-siû ê ìn-sióng;
kū-siâⁿ chùn-kau(Pat-chhian-tāi-chhoan)ê tang-pêng kah lâm-tōaⁿ sui-jiân tī seng-oa̍h-tiong ê sin-khu-piⁿ,
m̄-koh,pa-pa ma-ma put-chún gún khì chùn-kau hia sńg-chúi,
in-ūi ke-kiám ū sí káu,sí niau kah chi̍t-kóa bô chheng-khì,lâng bô-ài,pháiⁿ--khì,hāi--khì,lah-sap ê mih-kiāⁿ tī chùn-kau-lāi phû-lâu.
chhī-kong-só͘ āu-bīn ê siû-chúi-tî sī Ji̍t-pún-lâng lâu--lo̍h-lâi--ê,
tī hit ê bô kó͘-lē lâng sńg-chúi,bak chúi ê sî-tāi,
chit ê siû-chúi-tî tō sī pa-pa kà gún hiaⁿ-mōe-á siû-chúi ê hùn-liān-só͘,
chhiūⁿ góa ê kap-á-siû,sí-gín-á-the tō sī tī chia kah pa-pa o̍h--lâi--ê.
Bûn-chiong jī
Ta-khe Liông-thâm iû-éng-tî sī kok-chè piau-chún-hêng--ê,
khoah jī-cha̍p gō͘ bí,tn̂g gō͘-cha̍p bí,chhim káu-cha̍p kong-hun kàu saⁿ bí,
tî-á-lāi ū tah thài-luh,
koh ū bô kâng ê sek-chúi hun-chúi-tō sòaⁿ.
tî-á-piⁿ bí-pòaⁿ-gōa sì-kho͘ ûi-kho͘ ū chhioh-pòaⁿ khoah ê âng-mn̂g-thô͘ chúi-kau,
sī hō͘ beh lo̍h-chúi chìn-chêng ê lâng hò͘-chúi pī sin,
ah-sī sè-hàn gín-á sńg-chúi,bô lo̍h-chúi ê tōa-lâng chìm kha,bak chúi ê só͘-chāi;
koh chhut--khì,
ū kúi-ā chàn ê âng-mn̂g-thô͘ khòaⁿ-tâi chē-chō,
kah chèng tī sì-kè ê chhiū-á,chháu-po͘,hoe-châng,
hām cha̍h-ji̍t iōng--ê khan-tîn koân chhâ-kè.
chit ê iû-éng-tî sī ma-ma ē lo̍h-chúi o̍h siû,phû ē khí--lâi ê só͘-chāi,
mā sī góa o̍h thiàu-chúi,siû chhut chheng bí kah khîn liān lia̍h-ko-siû ê ki-tē.
hioh-joa̍h lé-pài ê sî,
gún mā ē khì Hok-liông hái-chúi-e̍k-tiûⁿ sńg-chúi,khòaⁿ liû-hêng.
hái-chúi kiâm-kiâm ū éng ū phû-le̍k,
koh ke-kiám ē hō͘ chúi-bó sut--tio̍h,
ka-siōng ji̍t-thâu iām-iām gâu kā--lâng,
só͘-í lâi chia lóng-sī lâi khòaⁿ,lâi o̍h kah siû-chúi iú-koan,
ah-sī tng sî-kiâⁿ ê sū-hāng,
tah thiàn-to͘h,lō͘-iâⁿ...
lóng sī ùi chia o̍h--lâi,bat--lâi--ê!
"siû-chúi ê iàu-léng sī m̄ kiaⁿ chúi,
tō seng o̍h chhàng-chúi-bī..."
tong-chho͘ pa-pa án-ne kóng,
"tī chhù-lāi iōng bīn-tháng sîn gō͘ la̍k hun chúi,
phīⁿ-á tēⁿ--leh mài chhoán-khùi,
ka-tī kā bīn chìm ji̍p chúi--lí ê tông-sî,
sim-lāi liām"chi̍t,nn̄g,saⁿ,soah",
chiah gia̍h-thâu khí-lâi chhoán-khùi...",
"bīn tī chúi--lí tng tòng kòe jī-cha̍p ê sî..."
siūⁿ-khí gín-á sî-tāi,
pa-pa kà goán o̍h siû-chúi ê chióng-chióng,
sim-koaⁿ-thâu kam-tiⁿ ê chôaⁿ-chúi tō ûn-ûn-á ek--chhut-lâi...
Bûn-chiong saⁿ
to͘-chhī-sông,chng-kha-gōng
chok-chiá:Siau Pêng-tī
it kiú kiú chhit nî nî-bóe,
Tâi-pak-chhī Tāi-tông kok-sió kah Tiân-tiong-tìn ê Sam-thâm kok-sió,
chò chi̍t pái siâⁿ-hiong kau-liû kàu-ha̍k oa̍h-tōng,
hui-siông sêng-kong.
tāi-seng sī Tāi-tông kok-sió iau-chhiáⁿ Sam-thâm kok-sió ê ha̍k-seng,
khì Tâi-pak-chhī chham-koan,chhit-thô,
āu--lâi chiah ōaⁿ Tāi-tông kok-sió ê ha̍k-seng lâi chhân-tiong-ng chhit-thô.
Chhân-tiong-ng?
ah ha̍k-hāu m̄ khí tī"chhân-tē ê tiong-ng"?
ah in hia-ê gín-á khó-lêng chin sông--o͘h,
chng-kha-lâng it-tēng bô lán to͘-chhī-lâng hiah khiáu.
(lâi kàu Chhân-tiong-ng ê Tâi-pak gín-á,
ū lâng án-ne gī-lūn.
to͘-chhī-gōng)
Tâi-pak gín-á lâi--lo͘h,
ta̍k-ke kín lâi khòaⁿ--o͘h!
(chng-kha gín-á tō sī chng-kha gín-á,
téng kò goe̍h chiah chhōa in khì Tâi-pak chhit-thô niâ,
chit-ma tùi Tâi-pak gín-á iah-sī hiah hòⁿ-kî,
chng-kha-sông to tio̍h.)
goán Khàm-téng ê siā-khu lí-tiúⁿ,lí-sū-tiúⁿ,
chá tō an-pâi chi̍t-kóa chhut-thâu,
beh lâi chiau-thāi Tâi-pak lâi ê pêng-iú,
ū chò âng-ku-kóe,
pau pau-á-kóe,
jî-chhiáⁿ koh chún-pī chi̍t-kóa îⁿ-á-chhè hō͘ ta̍k-ke so îⁿ-á,
hiān so,hiān sa̍h,hiān chia̍h,
lēng-gōa e-kóe ê chio̍h-bō-á,
cheng thô͘-tāu-hu ê cheng-khū,
pau pau-á-kóe ê keng-chio hio̍h-á,
nóa kóe-chhè ê kám-bô͘,
chu̍t-bí,chhí-khak-á,kóe-ìn,kóe-kin lóng pâi-pâi tī oa̍h-tāng tiûⁿ-só͘ tián-lám,
koh kiò lâng soeh-bêng kái-soeh.
Ôa á!
ū-kàu hó-chia̍h,
pí gún a-bú bé--ê khah hó-chia̍h!
lâng he sī chiàⁿ-káng sai-hū chò--ê--neh,
lí khòaⁿ pâi tī hia ê mih-kiāⁿ tio̍h chai-iáⁿ,
lí kám bat khòaⁿ--kòe?
lán hia lóng mā hòa-ha̍k--ê,
ta̍k hāng lóng mā tiān-náu,
oeh!tông-o̍h!
lín kám ū tiān-náu?
ū--no͘h,
goán tau nn̄g tâi--leh,
chi̍t tâi gún pá-pah leh ēng,
chi̍t tâi gún ko-koh--ê,
mê-nî gún pá-pah mā beh bé chi̍t tâi hō͘--góa.
(ū-iáⁿ to͘-chhī-sông to tio̍h.)
pòaⁿ-po͘-á āu,
chhù-bī koh lāu-jia̍t ê chhut-thâu chiah beh khai-sí,
chi̍t-chūn chng-kha-gōng kah to͘-chhī-sông lâi kàu chhân-tiong-ng(chin-chiàⁿ ê chhân-tē ê lāi-bīn),
beh chhòng siáⁿ?
khòaⁿ,lí tō chai,
chi̍t tui chi̍t tui,
iōng thô͘-kak thia̍p kah chhiūⁿ Hui-chiu ê káu-hiā-siū án-ne,
ah!kop-ioh-á,
siáⁿ-mih kop-ioh-á?
che sī gún chia ê khiuⁿ-kháu,
it-poaⁿ lóng kóng-chò"khòng-iô"--lah,
tō sī beh lâi khòng-iô pû han-chî--lah.
ūi-tio̍h chiat-séng sî-kan,
iô,chá tio̍h tha̍h hó-sè,
kan-taⁿ thèng-hāu gín-á khioh-chhâ hiâⁿ-hóe,
koh lâi tio̍h sī chiōng han-chî,ō͘-á khǹg-khǹg ji̍p-khì pû,būn,hip,
tán-hāu nā se̍k chiah ó͘ khí-lâi chia̍h.
beh se̍k iáu ū chi̍t tōaⁿ sî-kan,
pòaⁿ tiám-cheng,chi̍t tiám-cheng ê êng-kang beh án-chóaⁿ kòe,
chiâⁿ kán-tan,
sûi-chāi ta̍k-ke tòa chhân--lí chhit-thô,
cháu-sio-jek,sńg thô͘-ang-á,lia̍h ia̍h-á,chháu-meh-á,chúi-ke,
a̍h-sī chhōe pó-pòe,
chng-kha-gōng kà to͘-chhī-sông,
chhân--lí ê mih-kiāⁿ ta̍k hāng mā pó-pòe,
chheh--lí ū--ê,
to m̄ bat chhin-ba̍k khòaⁿ.
chi̍t-sî-kan,
to͘-chhī chng-kha lām-lām chò chi̍t hóe,
se̍k-sāi liù-liù,
thèng-hāu han-chî ó͘ khí-lâi chia̍h ê sî,
í-keng ji̍t hông-hun,
sòa--lo̍h-khì chia̍h àm-tǹg,
gín-á í-keng siān-tauh-tauh,
pak-tó͘ mā iáu pá-tong-tong,
chia̍h-pá liáu-āu lāu-su kóaⁿ-kín chhōa in tńg-khì lú-siā,
chún-pī hioh-khùn,
tī"chiah koh lâi!"ê chài-hōe siaⁿ tiong,
kiat-sok liáu chin ū ì-gī ê chi̍t kang,
"siâⁿ-hiong kau-liû",
"to͘-chhī-sông kah chng-kha-gōng"kâng it iūⁿ.
siáⁿ-mih sī sông,
bô keng-giām tō sông,
siáⁿ-mih sī gōng,
m̄ o̍h tō gōng,
"siâⁿ-hiong kau-liû"ē-tàng hō͘ gín-á o̍h-tio̍h bô kâng ê tì-sek keng-giām,
ta̍t-tit kàu-io̍k-chiá ê tiōng-sī.
Bûn-chiong sì
Tâi-bûn chok-ka kah"Tâi-bûn thong-sìn"
Chok-chiá:Liāu Sūi-bêng
"Tâi-bûn thong-sìn"chhòng-khan jī-cha̍p chiu-nî,
tī Tâi-gí-bûn ūn-tōng-sú--lí sī chin thang kì-liām ê tōa tāi-chì.
in-ūi,tī chiàn-āu it kiú pat khòng nî-tāi Tâi-oân siā-hōe hoat-khí ê bó-gí ho̍k-chín ūn-tōng tiong,
kan-na Tâi-gí-lâng tī iau-kiû"bó-gí-khoân"í-gōa,
koh chek-ke̍k hoat-tián bó-gí su-siá ê lêng-le̍k,
ho͘-io̍k"chhùi kóng Tâi-gí,chhiú siá Tâi-bûn",
chiàu-kò͘-tio̍h gí-giân ê"thiaⁿ,kóng,tha̍k,siá"chit sì chióng ki-pún lêng-le̍k,
hō͘ Tâi-gí hoe-ho̍k oân-choân ê sèⁿ-miā-le̍k,
mā chō-chiū chin chē Tâi-bûn chok-ka,
ti̍t-chiap khai-chhòng chiàn-āu ê Tâi-gí bûn-ha̍k ūn-tōng.
tī chit chióng kòe-têng-tiong,
"Tâi-bûn thong-sìn"pān-ián sian-hong-chiá ê kak-sek,
tong-chho͘ ê hoat-khí-chiá ê oán-kiàn kah ûi-chhî kàu-taⁿ jī-cha̍p nî só͘-ū chham-ú-chiá ê khó͘-sim hù-chhut,
lóng chin ta̍t-tit lán kèng-phòe.
iōng bó-gí chhòng-chok,
kā kháu-gí kah su-bīn-gí ha̍p-it,
che sī choân sè-kài sin bûn-ha̍k tui-kiû ê thong-lē,
Tiong-kok án-ne,
Tâi-oân mā siāng-khoán,
m̄-chiah ē ū it kiú sam khòng nî-tāi ê"Tâi-oân ōe-bûn lūn-chiàn",
teh thó-lūn beh án-chóaⁿ iōng"Tâi-oân-ōe"chhòng-chok lán Tâi-oân-lâng ê sin bûn-ha̍k.
keng-kòe Ji̍t-pún-lâng kah Tiong-kok-lâng nn̄g pái gōa-lâi si̍t-bîn thóng-tī ê ap-chè,
lán it-ti̍t lóng bô-hoat-tō͘ kái-koat Tâi-gí bûn-ha̍k su-siá ê būn-tê.
it-ti̍t kàu it kiú pat khòng nî-tāi Tâi-gí-bûn ūn-tōng cheng-chhú kóng Tâi-gú ê koân-lī,
hoàn chhéⁿ bó-gí ì-sek liáu-āu,
chiah liân-tài chiap-sòa it kiú sam khòng nî-tāi"Tâi-oân ōe-bûn lūn-chiàn"bōe oân-sêng ê gī-tê.
tng Tâi-oân iáu chhin-chhiūⁿ sam khòng nî-tāi teh cheng-lūn Tâi-gí beh án-chóaⁿ siá chò hàn-jī ê sî,
hái-gōa tio̍h thiàu-kòe"bûn-jī cheng-gī"ti̍t-chiap iōng"Hàn Lô lām siá"ê hong-sek chhòng-khan Tâi-bûn cha̍p-chì,
ùi"Tâi-oân gí-bûn goe̍h pò"kàu"Tâi-bûn thong-sìn",
thê-kiong Tâi-bûn chok-ka chhòng-chok hoat-piáu ê hn̂g-tē.
jiân-āu,ùi hái-gōa thoân ji̍p-lâi Tâi-oân,
sêng-li̍p Tâi-bûn tha̍k-chheh-hōe,siá-chok-hōe,
bān-bān-á thui-kóng,
kó͘-lē Tâi-bûn siá-chok,
hêng-sêng hong-khì,
lúi-chek siá-chok keng-giām kah chok-phín,
kin-á-ji̍t lán chiah ū-thang chìn-chi̍t-pō͘ thó-lūn,
tùi Tâi-gú bûn-ha̍k ê lōe-hâm kap hêng-sek lâi chò phêng-kè.
"Tâi-bûn pit-hōe"ê sêng-goân ū chin chē Tâi-bûn chok-ka sī ti̍t-chiap he̍k-chiá sī kan-chiap siū-tio̍h"Tâi-bûn thong-sìn"ê éng-hióng kah chō-chiū,
tī"Tâi-bûn thong-sìn"jī-cha̍p chiu-nî ê ji̍t-chí,
sêng-sim hiàn-siōng gún ê kám-siā kap chiok-hok.
(chok-chiá sī Tâi-bûn pit-hōe ê lí-sū-tiúⁿ,
Lí Kang Khiok Tâi-gú bûn-kàu ki-kim-hōe ê táng-sū:
chit phiⁿ sī ùi"khai-khún,iā-chéng,seⁿ-thòaⁿ─Lí Kang Khiok Tâi-gú bûn-kàu ki-kim-hōe cha̍p-gō͘ chiu-nî te̍k khan"tiah--chhut-lâi--ê.)
Ū tāi-chì chhiáⁿ khà khòng sù pat sam sù chhit it chhit it
kin-á-ji̍t sī jī khòng it kiú nî la̍k-goe̍h chhe-saⁿ
Gún tau tē-chí sī Chiong-hòa-koān Oân-lîm-chhī Sam-bîn-ke cha̍p-peh hō
Lóng-chóng chhit-chheng gō͘-pah la̍k-cha̍p kho͘
Kiú-jī-it tē-tāng sī tī it kiú kiú kiú nî hoat-seng
sì ka gō͘ sī káu
chhit kiám jī sī gō͘
chhit sêng sì sī jī-cha̍p-peh
chi̍t-pah tû peh sī cha̍p-jī tiám gō͘
Kám ū tó chi̍t ki khah thui-chiàn--ê?Tiong-kai--ê tō ē-sái.
Án-ne lí ē-tàng khó-lū chit ki,
sī in kū-nî chú phah ê kî-lām-ki,
chit-má lo̍h-kè,kè-siàu khah súi,
kui-keh koh pí goân-pún tiong-kai--ê khah hó.
Hmh,ē-tàng khó-lū,chhiáⁿ lí koh kài-siāu--chi̍t-ē.
Hó,chit ki êng-bō͘ gō͘ tiám chhit chhùn,chí-bô͘ kái só,
chú-kiàⁿ-thâu ōe-sò͘ chi̍t-chheng sì-pah bān,thâu-chêng kiàⁿ-thâu peh-pah bān,
tiān-tî pí lí goân-pún hit ki khah ū-tòng,
goán chit-má hiān-hòe ū pe̍h--ê kah gîn--ê.
Án-ne góa ài gîn--ê,lí tán--chi̍t-ē ài kā góa chu-liāu choán--kòe--o͘h!
Lí chu-liāu nā-sī ū pa̍k Google,góa sió-tán lóng ē kā lí siat-tēng--lah,
m̄-koh lí kū--ê án-ne...
tû-liáu kì-ek-khah,chhiú-ki-á lāi-té ê khó-lêng tō bô-hoat-tō͘.
O͘h!Tio̍h--hoⁿh,án-ne eng-kai bô būn-tê,
góa siòng-phìⁿ mā ū chū-tōng pī-hūn khì hûn-toan.